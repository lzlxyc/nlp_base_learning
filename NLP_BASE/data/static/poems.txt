高咏《楚词》酬午日，|天涯节序匆匆。|榴花不似舞裙红。|无人知此意，|歌罢满帘风。|万事一身伤老矣，|戎葵凝笑墙东。|酒杯深浅去年同。|试浇桥下水，|今夕到湘中。
忆昔西池池上饮，|年年多少欢娱。|别来不寄一行书。|寻常相见了，|犹道不如初。|安稳锦衾今夜梦，|月明好渡江湖。|相思休问定何如。|情知春去后，|管得落花无。
荷叶荷花何处好，|大明湖上新秋。|红妆翠盖木兰舟。|江山如画里，|人物更风流。|千里故人千里月，|三年孤负欢游。|一尊白酒寄离愁。|殷勤桥下水，|几日到东州！
玉人家，|画楼珠箔临津。|托微风、彩箫流怨，|断肠马上曾闻。|宴堂开、艳妆丛里，|调琴思、认歌颦。|麝蜡烟浓，|玉莲漏短，|更衣不待酒初醺。|绣屏掩、枕鸳相就，|香气渐暾暾。|回廊影、疏钟淡月，|几许消魂？|翠钗分。|银笺封泪，|舞鞋从此生尘。|任兰舟、载将离恨，|转南浦、背西曛。|记取明年，|蔷薇谢后，|佳期应未误行云。|凤城远、楚梅香嫩，|先寄一枝春。|青门外，|只凭芳草，|寻访郎君。
晚云收，|淡天一片琉璃。|烂银盘、来从海底，|皓色千里澄辉。|莹无尘、素娥淡伫，|静可数、丹桂参差。|玉露初零，|金风未凛，|一年无似此佳时。|露坐久、疏萤时度，|乌鹊正南飞。|瑶台冷，|阑干凭暖，|欲下迟迟。|念佳人、音尘别后，|对此应解相思。|最关情、漏声正永，|暗断肠、花阴偷移。|料得来宵，|清光未减，|阴晴天气又争知。|共凝恋、如今别后，|还是隔年期。|人强健，|清尊素影，|长愿相随。
锁离愁、连绵无际，|来时陌上初熏。|绣帏人念远，|暗垂珠泪，|泣送征轮。|长行长在眼，|更重重、远水孤云。|但望极楼高，|尽日目断王孙。|销魂。|池塘别后，|曾行处、绿妒轻裙。|恁时携素手，|乱花飞絮里，|缓步香茵。|朱颜空自改，|向年年、芳意长新。|遍绿野，|嬉游醉眠，|莫负青春。
淡妆多态。|更的的、频回眄睐。|便认得、琴心先许，|与写宜男双带。|记画堂、斜月朦胧，|轻颦微笑娇无奈。|便翡翠展开，|芙蓉帐掩，|与把香罗偷解。|自过了收灯后，|都不见、踏青挑菜。|几回凭双燕，|丁宁深意，|往来翻恨重帘碍。|约何时再。|正春浓酒暖，|人闲昼永无聊赖。|厌厌睡起，|犹有花梢日在。
青楼春晚。|昼寂寂、梳匀又懒。|乍听得、鸦啼莺弄，|惹起新愁无限。|记年时、偷掷春心，|花前隔雾遥相见。|便角枕题诗，|宝钗贳酒，|共醉青苔深院。|怎忘得、回廊下，|携手处、花明月满。|如今但暮雨，|蜂愁蝶恨，|小窗闲对芭蕉展。|却谁拘管。|尽无言、闲品秦筝，|泪满参差雁。|腰肢渐小，|心与杨花共远。
堤上游人逐画船。|拍堤春水四垂天。|绿杨楼外出秋千。|白发戴花君莫笑，|六幺催拍盏频传。|人生何处似尊前。
不信芳春厌老人。|老人几度送余春。|惜春行乐莫辞频。|巧笑艳歌皆我意，|恼花颠酒拚君瞋。|物情惟有醉中真。
门隔花深梦旧游。|夕阳无语燕归愁。|玉纤香动小帘钩。|落絮无声春堕泪，|行云有影月含羞。|东风临夜冷于秋。
波面铜花冷不收。|玉人垂钓理纤钩。|月明池阁夜来秋。|江燕话归成晓别，|水花红减似春休。|西风梧井叶先愁。
牛渚天门险。|限南北、七雄豪占。|清雾敛。|与闲人登览。|待月上潮平波滟滟。|塞管轻吹新阿滥。|风满槛。|历历数、西州更点。
香冷金猊，|被翻红浪，|起来慵自梳头。|任宝奁尘满，|日上帘钩。|生怕离怀别苦，|多少事、欲说还休。|新来瘦，|非干病酒，|不是悲秋。|休休。|者回去也，|千万遍《阳关》，|也则难留。|念武陵人远，|烟锁秦楼。|惟有楼前流水，|应念我、终日凝眸。|凝眸处，|从今又添，|一段新愁。
残寒销尽，|疏雨过、清明后。|花径敛余红，|风沼萦新皱。|乳燕穿庭户，|飞絮沾襟袖。|正佳时，|仍晚昼。|著人滋味，|真个浓如酒。|频移带眼，|空只恁、厌厌瘦。|不见又思量，|见了还依旧。|为问频相见，|何似长相守。|天不老，|人未偶。|且将此恨，|分付庭前柳。
萋萋芳草忆王孙。|柳外楼高空断魂。|杜宇声声不忍闻。|欲黄昏。|雨打梨花深闭门。
对潇潇、暮雨洒江天，|一番洗清秋。|渐霜风凄紧，|关河冷落，|残照当楼。|是处红衰翠减，|苒苒物华休。|惟有长江水，|无语东流。|不忍登高临远，|望故乡渺邈，|归思难收。|叹年来踪迹，|何事苦淹留。|想佳人、妆楼颙望，|误几回、天际识归舟。|争知我、倚阑干处，|正恁凝愁。
记玉关、踏雪事清游。|寒气脆貂裘。|傍枯林古道，|长河饮马，|此意悠悠。|短梦依然江表，|老泪洒西州。|一字无题处，|落叶都愁。|载取白云归去，|问谁留楚佩，|弄影中洲。|折芦花赠远，|零落一身秋。|向寻常、野桥流水，|待招来、不是旧沙鸥。|空怀感，|有斜阳处，|却怕登楼。
晚秋天。|一霎微雨洒庭轩。|槛菊萧疏，|井梧零乱惹残烟。|凄然。|望江关。|飞云黯淡夕阳间。|当时宋玉悲感，|向此临水与登山。|远道迢递，|行人凄楚，|倦听陇水潺湲。|正蝉吟败叶，|蛩响衰草，|相应喧喧。|孤馆度日如年。|风露渐变，|悄悄至更阑。|长天净、绛河清浅，|皓月婵娟。|思绵绵。|夜永对景，|那堪屈指，|暗想从前。|未名未禄，|绮陌红楼，|往往经岁迁延。|帝里风光好，|当年少日，|暮宴朝欢。|况有狂朋怪侣，|遇当歌、对酒竞留连。|别来迅景如梭，|旧游似梦，|烟水程何限。|念利名、憔悴长萦绊。|追往事、空惨愁颜。|漏箭移，|稍觉轻寒。|渐呜咽、画角数声残。|对闲窗畔，|停灯向晓，|抱影无眠。
冻云黯淡天气，|扁舟一叶，|乘兴离江渚。|度万壑千岩，|越溪深处。|怒涛渐息，|樵风乍起，|更闻商旅相呼，|片帆高举。|泛画鹢、翩翩过南浦。|望中酒旆闪闪，|一簇烟村，|数行霜树。|残日下，|渔人鸣榔归去。|败荷零落，|衰杨掩映，|岸边两两三三、浣纱游女。|避行客，|含羞笑相语。|到此因念，|绣阁轻抛，|浪萍难驻。|叹后约，|丁宁竟何据。|惨离怀，|空恨岁晚归期阻。|凝泪眼，|杳杳神京路。|断鸿声远长天暮。
望处雨收云断，|凭阑悄悄，|目送秋光。|晚景萧疏，|堪动宋玉悲凉。|水风轻、花渐老；|月露冷、梧叶飘黄。|遣情伤。|故人何在。|烟水茫茫。|难忘。|文期酒会，|几孤风月，|屡变星霜。|海阔山遥，|未知何处是潇湘。|念双燕、难凭远信，|指暮天、空识归航。|黯相望，|断鸿声里，|立尽斜阳。
晚雨未摧宫树，|可怜闲叶，|犹抱凉蝉。|短景归秋，|吟思又接愁边。|漏初长、梦魂难禁，|人渐老、风月俱寒。|想幽欢、土花庭甃，|虫网阑干。|无端啼蛄搅夜，|恨随团扇，|苦近秋莲。|一笛当楼，|谢娘悬泪立风前。|故园晚、强留诗酒，|新雁远、不致寒暄。|隔苍烟、楚香罗袖，|谁伴婵娟。
倚危亭。|恨如芳草，|萋萋刬尽还生。|念柳外青骢别后，|水边红袂分时，|怆然暗惊。|无端天与娉婷。|夜月一帘幽梦，|春风十里柔情。|怎奈向、欢娱渐随流水，|素弦声断，|翠绡香减，|那堪片片飞花弄晚，|濛濛残雨笼晴。|正销凝。|黄鹂又啼数声。
淮左名都，|竹西佳处，|解鞍少驻初程。|过春风十里，|尽荠麦青青。|自胡马窥江去后，|废池乔木，|犹厌言兵。|渐黄昏、清角吹寒，|都在空城。|杜郎俊赏，|算而今、重到须惊。|纵豆蔻词工，|青楼梦好，|难赋深情。|二十四桥仍在，|波心荡、冷月无声。|念桥边红药，|年年知为谁生。
古城阴。|有官梅几许，|红萼未宜簪。|池面冰胶，|墙腰雪老，|云意还又沉沉。|翠藤共、闲穿径竹，|渐笑语，|惊起卧沙禽。|野老林泉，|故王台榭，|呼唤登临。|南去北来何事，|荡湘云楚水，|目极伤心。|朱户黏鸡，|金盘簇燕，|空叹时序侵寻。|记曾共、西楼雅集，|想垂柳、还袅万丝金。|待得归鞍到时，|只怕春深。
十年生死两茫茫，|不思量，自难忘。|千里孤坟，无处话凄凉。|纵使相逢应不识，|尘满面，鬓如霜。|夜来幽梦忽还乡，|小轩窗，正梳妆。|相顾无言，|惟有泪千行。|料得年年肠断处，|明月夜，短松冈。
西城杨柳弄春柔。|动离忧，|泪难收。|犹记多情，|曾为系归舟。|碧野朱桥当日事，|人不见，|水空流。|韶华不为少年留。|恨悠悠，|几时休。|飞絮落花时候、一登楼。|便作春江都是泪，|流不尽，|许多愁。
画楼帘幕卷新晴。|掩银屏。|晓寒轻。|坠粉飘香，|日日唤愁生。|暗数十年湖上路，|能几度、着娉婷。|年华空自感飘零。|拥春酲。|对谁醒。|天阔云闲，|无处觅箫声。|载酒买花年少事，|浑不似、旧心情。
春讯飞琼管，|风日薄、度墙啼鸟声乱。|江城次第，|笙歌翠合，|绮罗香暖。|溶溶涧渌冰泮。|醉梦里，|年华暗换。|料黛眉、重锁隋堤，|芳心还动梁苑。|新来雁阔云音，|鸾分鉴影，|无计重见。|啼春细雨，|笼愁淡月，|恁时庭院。|离肠未语先断，|算犹有、凭高望眼。|更那堪、衰草连天，|飞梅弄晚。
羞红颦浅恨，|晚风未落，|片绣点重茵。|旧堤分燕尾，|桂棹轻鸥，|宝勒倚残云。|千丝怨碧，|渐路入、仙坞迷津。|肠漫回，|隔花时见，|背面楚腰身。|逡巡。|题门惆怅，|堕履牵萦，|数幽期难准。|还始觉、留情缘眼，|宽带因春。|明朝事与孤烟冷，|做满湖、风雨愁人。|山黛暝，|尘波澹绿无痕。
听风听雨过清明。|愁草瘗花铭。|楼前绿暗分携路，|一丝柳、一寸柔情。|料峭春寒中酒，|交加晓梦啼莺。|西园日日扫林亭。|依旧赏新晴。|黄蜂频扑秋千索，|有当时、纤手香凝。|惆怅双鸳不到，|幽阶一夜苔生。
悄郊原带郭。|行路永、客去车尘漠漠。|斜阳映山落。|敛余红犹恋，|孤城栏角。|凌波步弱。|过短亭、何用素约。|有流莺劝我，|重解绣鞍，|缓引春酌。|不记归时早暮，|上马谁扶，|醒眠朱阁。|惊飙动幕。|扶残醉，|绕红药。|叹西园已是，|花深无地，|东风何事又恶。|任流光过却。|犹喜洞天自乐。
晴丝牵绪乱。|对沧江斜日，|花飞人远。|垂杨暗吴苑。|正旗亭烟冷，|河桥风暖。|兰情蕙盼。|惹相思、春根酒畔。|又争知、吟骨萦消，|渐把旧衫重剪。|凄断。|流红千浪，|缺月孤楼，|总难留燕。|歌尘凝扇。|待凭信，|拌分钿。|试挑灯欲写，|还依不忍，|笺幅偷和泪卷。|寄残云、剩雨蓬莱，|也应梦见。
绀烟迷雁迹。|渐断鼓零钟，|街喧初息。|风檠背寒壁。|放冰蜍飞到，|丝丝帘隙。|琼瑰暗泣。|念乡关、霜芜似织。|漫将身、化鹤归来，|忘却旧游端的。|欢极。|蓬壶蕖浸，|花院梨溶，|醉连春夕。|柯云罢弈。|樱桃在，|梦难觅。|劝清光，|乍可幽窗相伴，|休照红楼夜笛。|怕人间、换谱伊凉，|素娥未识。
郊原初过雨。|见败叶零乱，|风定犹舞。|斜阳挂深树。|映浓愁浅黛，|遥山眉妩。|来时旧路。|尚岩花、娇黄半吐。|到而今、惟有溪边流水，|见人如故。|无语。|邮亭深静，|下马还寻，|旧曾题处。|无聊倦旅。|伤离恨，|最愁苦。|纵收香藏镜，|他年重到，|人面桃花在否。|念沉沉、小阁幽窗，|有时梦去。
湿云粘雁影。|望征路愁迷，|离绪难整。|千金买光景。|但疏钟催晓，|乱鸦啼暝。|花悰暗省。|许多情、相逢梦境。|便行云、都不归来，|也合寄将音信。|孤迥。|明鸾心在，|跨鹤程高，|后期无淮。|情丝待翦。|翻惹得、旧时恨。|怕天教何处，|参差双燕，|还染残朱剩粉。|对菱花、与说相思，|看谁瘦损。
春已归来，|看美人头上，|袅袅春幡。|无端风雨，|未肯收尽余寒。|年时燕子，|料今宵梦到西园。|浑未辨，|黄柑荐酒，|更传青韭堆盘？|却笑东风，|从此便薰梅染柳，|更没些闲。|闲时又来镜里，|转变朱颜。|清愁不断，|问何人会解连环？|生怕见花开花落，|朝来塞雁先还。
柳阴直。|烟里丝丝弄碧。|隋堤上、曾见几番，|拂水飘绵送行色。|登临望故国。|谁识。|京华倦客。|长亭路，|年去岁来，|应折柔条过千尺。|闲寻旧踪迹。|又酒趁哀弦，|灯照离席。|梨花榆火催寒食。|愁一箭风快，|半篙波暖，|回头迢递便数驿。|望人在天北。|凄恻。|恨堆积。|渐别浦萦回，|津堠岑寂。|斜阳冉冉春无极。|念月榭携手，|露桥闻笛。|沉思前事，|似梦里，|泪暗滴。
卷珠箔。|朝雨轻阴乍阁。|阑干外、烟柳弄晴，|芳草侵阶映红药。|东风妒花恶。|吹落。|梢头嫩萼。|屏山掩、沉水倦熏，|中酒心情怯杯勺。|寻思旧京洛。|正年少疏狂，|歌笑迷着。|障泥油壁催梳掠。|曾驰道同载，|上林携手，|灯夜初过早共约。|又争信漂泊？|寂寞。|念行乐。|甚粉淡衣襟，|音断弦索。|琼枝璧月春如昨。|怅别后华表，|那回双鹤。|相思除是，|向醉里，|暂忘却。
柳暗花明春事深。|小阑红芍药，|已抽簪。|雨余风软碎鸣禽。|迟迟日，|犹带一分阴。|往事莫沉吟。|身闲时序好，|且登临。|旧游无处不堪寻。|无寻处，|惟有少年心。
一点残欲尽时。|乍凉秋气满屏帏。|梧桐叶上三更雨，|叶叶声声是别离。|调宝瑟，|拨金猊。|那时同唱《鹧鸪词》。|如今风雨西楼夜，|不听清歌也泪垂。
陇首云飞，|江边日晚，|烟波满目凭阑久。|立望关河萧索，|千里清秋。|忍凝眸。|杳杳神京，|盈盈仙子，|别来锦字终难偶。|断雁无凭，|冉冉飞下汀洲。|思悠悠。|暗想当初，|有多少、幽欢佳会，|岂知聚散难期，|翻成雨恨云愁。|阻追游。|每登山临水，|惹起平生心事，|一场消黯，|永日无言，|却下层楼。
更能消、几番风雨。|匆匆春又归去。|惜春长怕花开早，|何况落红无数。|春且住。|见说道、天涯芳草迷归路。|怨春不语。|算只有殷勤，|画檐蛛网，|尽日惹飞絮。|长门事，|准拟佳期又误。|蛾眉曾有人妒。|千金纵买相如赋。|脉脉此情谁诉。|君莫舞。|君不见、玉环飞燕皆尘土！|闲愁最苦。|休去倚危阑，|斜阳正在，|烟柳断肠处。
对西风、鬓摇烟碧，|参差前事流水。|紫丝罗带鸳鸯结，|的的镜盟钗誓。|浑不记，|漫手织回文，|几度欲心碎。|安花着叶。|奈雨覆云翻，|情宽分窄，|石上玉簪脆。|朱楼外。|愁压空云欲坠。|月痕犹照无寐。|阴晴也只随天意。|枉了玉消香碎。|君且醉。|君不见、长门青草春风泪。|一时左计。|悔不早荆钗，|暮天修竹，|头白倚寒翠。
绿阴春尽，|飞絮绕香阁。|晚来翠眉宫样，|巧把远山学。|一寸狂心未说，|已向横波觉。|画帘遮匝，|新翻曲妙，|暗许闲人带偷掐。|前度书多隐语，|意浅愁难答。|昨夜诗有回文，|韵险还慵押。|都待笙歌散了，|记取来时霎。|不消红蜡。|闲云归后，|月在庭花旧阑角。
街南绿树春饶絮。|雪满游春路。|树头花艳杂娇云，|树底人家朱户。|北楼闲上，|疏帘高卷，|直见街南树。|阑干倚尽犹慵去。|几度黄昏雨。|晚春盘马踏青苔，|曾傍绿阴深驻。|落花犹在，|香屏空掩，|人面知何处。
人人尽说江南好，|游人只合江南老。|春水碧于天，|画船听雨眠。|垆边人似月，|皓腕凝霜雪。|未老莫还乡，|还乡须断肠。
忆郎还上层楼曲。|楼前芳草年年绿。|绿似去时袍。|回头风袖飘。|郎袍应已旧。|颜色非长久。|惜恐镜中春。|不如花草新。
相离徒有相逢梦。|门外马蹄尘已动。|怨歌留待醉时听，|远目不堪空际送。|今宵风月知谁共。|声咽琵琶槽上凤。|人生无物比多情，|江水不深山不重。
秋千院落重帘暮。|彩笔闲来题绣户。|墙头丹杏雨余花，|门外绿杨风后絮。|朝云信断知何处。|应作襄王春梦去。|紫骝认得旧游踪，|嘶过画桥东畔路。
春风只在园西畔。|荠菜花繁蝴蝶乱。|冰池晴绿照还空，|香径落红吹已断。|意长翻恨游丝短。|尽日相思罗带缓。|宝奁如月不欺人，|明日归来君试看。
风帆更起，|望一天秋色，|离愁无数。|明日重阳尊酒里，|谁与黄花为主。|别岸风烟，|孤舟灯火，|今夕知何处。|不如江月，|照伊清夜同去。|船过采石江边，|望夫山下，|酌水应怀古。|德耀归来虽富贵，|忍弃平生荆布。|默想音容，|遥怜儿女，|独立衡皋暮。|桐乡君子，|念予憔悴如许。
闹红一舸，|记来时，|尝与鸳鸯为侣。|三十六陂人未到，|水佩风裳无数。|翠叶吹凉，|玉容销酒，|更洒菰蒲雨。|嫣然摇动，|冷香飞上诗句。|日暮。|青盖亭亭，|情人不见，|争忍凌波去。|只恐舞衣寒易落，|愁入西风南浦。|高柳垂阴，|老鱼吹浪，|留我花间住。|田田多少，|几回沙际归路。
江水西头隔烟树。|望不见、江东路。|思量只有梦来去。|更不怕、江阑住。|灯前写了书无数。|算没个、人传与。|直饶寻得雁分付。|又还是、秋将暮。
胡马嘶风，|汉旗翻雪，|彤云又吐，|一竿残照。|古木连空，|乱山无数，|行尽暮沙衰草。|星斗横幽馆，|夜无眠、灯花空老。|雾浓香鸭，|冰凝泪烛，|霜天难晓。|长记小妆才了。|一杯未尽，|离怀多少。|醉里秋波，|梦中朝雨，|都是醒时烦恼。|料有牵情处，|忍思量、耳边曾道。|甚时跃马归来，|认得迎门轻笑。
芳草碧色。|萋萋遍南陌。|暖絮乱红，|也知人、春愁无力。|忆得盈盈拾翠侣，|共携赏、凤城寒食。|到今来，|海角逢春，|天涯为客。|愁旋释。|还似织。|泪暗拭。|又偷滴。|谩伫立、遍倚危阑，|尽黄昏，|也只是、暮云凝碧。|拚则而今已拚了，|忘则怎生便忘得。|又还问鳞鸿，|试重寻消息。
兰芷满汀洲，|游丝横路。|罗袜尘生步。|迎顾。|整鬟颦黛，|脉脉两情难语。|细风吹柳絮。|人南渡。|回首旧游，|山无重数。|花底深朱户。|何处。|半黄梅子，|向晚一帘疏雨。|断魂分付与。|春将去。
烟络横林，|山沉远照，|逦迤黄昏钟鼓。|烛映帘栊，|蛩催机杼，|共苦清秋风露。|不眠思妇。|齐应和、几声砧杵。|惊动天涯倦宦，|骎骎岁华行暮。|当年酒狂自负。|谓东君、以春相付。|流浪征骖北道，|客樯南浦，|幽恨无人晤语。|赖明月、曾知旧游处。|好伴云来，|还将梦去。
薄雨收寒，|斜照弄晴，|春意空阔。|长亭柳色才黄，|远客一枝先折。|烟横水际，|映带几点归鸦，|东风消尽龙沙雪。|还记出关来，|恰而今时节。|将发。|画楼芳酒，|红泪清歌，|顿成轻别。|已是经年，|杳杳音尘多绝。|欲知方寸，|共有几许清愁，|芭蕉不展丁香结。|枉望断天涯，|两厌厌风月。
厌莺声到枕，|花气动帘，|醉魂愁梦相半。|被惜余薰，|带惊剩眼。|几许伤春春晚。|泪竹痕鲜，|佩兰香老，|湘天浓暖。|记小江、风月佳时，|屡约非烟游伴。|须信鸾弦易断。|奈云和再鼓，|曲终人远。|认罗袜无踪，|旧处弄波清浅。|青翰棹舣，|白蘋洲畔。|尽目临皋飞观。|不解寄、一字相思，|幸有归来双燕。
木叶亭皋下，|重阳近、又是捣衣秋。|奈愁入庾肠，|老侵潘鬓，|谩簪黄菊，|花也应羞。|楚天晚、白苹烟尽处，|红蓼水边头。|芳草有情，|夕阳无语，|雁横南浦，|人倚西楼。|玉容知安否，|香笺共锦字，|两处悠悠。|空恨碧云离合，|青鸟沉浮。|向风前懊恼，|芳心一点，|寸眉两叶，|禁甚闲愁。|情到不堪言处，|分付东流。
上马人扶残醉，|晓风吹未醒。|映水曲、翠瓦朱檐，|垂杨里、乍见津亭。|当时曾题败壁，|蛛丝罩，|淡墨苔晕青。|念去来、岁月如流，|徘徊久，|叹息愁思盈。|去去倦寻路程。|江陵旧事，|何曾再问杨琼。|旧曲凄清。|敛愁黛、与谁听。|尊前故人如在，|想念我、最关情。|何须渭城。|歌声未尽处，|先泪零。
玉台挂秋月。|铅素浅、梅花傅香雪。|冰姿洁。|金莲衬、小小凌波罗袜。|雨初歇。|楼外孤鸿声渐远，|远山外、行人音信绝。|此恨对语犹难，|那堪更寄书说。|教人红销翠减，|觉衣宽金缕，|都为轻别。|太情切，|销魂处、画角黄昏时节。|声呜咽。|落尽庭花春去也，|银蟾迥、无情圆又缺。|恨伊不似余香，|惹鸳鸯结。
闷来弹鹊，|又搅碎、一帘花影。|谩试著春衫，|还思纤手，|薰彻金猊烬冷。|动是愁端如何向，|但怪得、新来多病。|嗟旧日沈腰，|如今潘鬓，|怎堪临镜。|重省。|别时泪滴，|罗衣犹凝。|料为我厌厌，|日高慵起，|长托春酲未醒。|雁足不来，|马蹄难驻，|门掩一庭芳景。|空伫立，|尽日阑干倚遍，|昼长人静。
数声。|可怜又是，|春归时节。|满院东风，|海棠铺绣，|梨花飘雪。|丁香露泣残枝，|算未比、愁肠寸结。|自是休文，|多情多感，|不干风月。
乳燕飞华屋。|悄无人、桐阴转午，|晚凉新浴。|手弄生绡白团扇，|扇手一时似玉。|渐困倚、孤眠清熟。|帘外谁来推绣户，|枉教人、梦断瑶台曲。|又却是、风敲竹。|石榴半吐红巾蹙。|待浮花、浪蕊都尽，|伴君幽独。|秾艳一枝细看取，|芳心千重似束。|又恐被、西风惊绿。|若待得君来向此，|花前对酒不忍触。|共粉泪、两簌簌。
睡起流莺语。|掩苍苔、房栊向晚，|乱红无数。|吹尽残花无人见，|惟有垂杨自舞。|渐暖霭、初回轻暑。|宝扇重寻明月影，|暗尘侵、尚有乘鸾女。|惊旧恨，|遽如许。|江南梦断横江渚。|浪粘天、葡萄涨绿，|半空烟雨。|无限楼前沧波意，|谁采花寄取。|但怅望、兰舟容与。|万里云帆何时到，|送孤鸿、目断千山阻。|谁为我，|唱金缕。
梦冷黄金屋。|叹秦筝、斜鸿阵里，|素弦尘扑。|化作娇莺飞归去，|犹认纱窗旧绿。|正过雨、荆桃如菽。|此恨难平君知否，|似琼台涌起弹棋局。|消瘦影，|嫌明烛。|鸳楼碎泻东西玉。|问芳踪、何时再展，|翠钗难卜。|待把宫眉横云样，|描上生绡画幅。|怕不是、新来妆束。|彩扇红牙今都在，|恨无人、解听开元曲。|空掩袖，|倚寒竹。
篆缕销金鼎。|醉沉沉、庭阴转午，|画堂人静。|芳草王孙知何处，|惟有杨花糁径。|渐玉枕、腾腾春醒。|帘外残红春已透，|镇无聊、殢酒厌厌病。|云鬓乱，|未忺整。|江南旧事休重省。|遍天涯、寻消问息，|断鸿难倩。|月满西楼凭阑久，|依旧归期未定。|又只恐、瓶沉金井。|嘶骑不来银烛暗，|枉教人、立尽梧桐影。|谁伴我，|对鸾镜。
东风着意，|先上小桃枝。|红粉腻。|娇如醉。|倚朱扉。|记年时。|隐映新妆画。|临水岸。|春将半。|云日暖。|斜桥转。|夹城西。|草软莎平，|跋马垂杨渡，|玉勒争嘶。|认蛾眉凝笑，|脸薄拂燕脂，|绣户曾窥，|恨依依。|共携手处，|香如雾。|红随步。|怨春迟。|消瘦损。|凭谁问。|只花知。|泪空垂。|旧日堂前燕，|和烟雨，|又双飞。|人自老，|春长好。|梦佳期。|前度刘郎，|几许风流地，|花也应悲。|但茫茫暮霭，|目断武陵溪。|往事难追。
长淮望断，|关塞莽然平。|征尘暗，|霜风劲，|悄边声。|黯销凝。|追想当年事，|殆天数，|非人力，|洙泗上，|弦歌地，|亦膻腥。|隔水毡乡，|落日牛羊下，|区脱纵横。|看名王宵猎，|骑火一川明。|笳鼓悲鸣。|遣人惊。|念腰间箭，|匣中剑，|空埃蠹，|竟何成。|时易失，|心徒壮，|岁将零。|渺神京。|干羽方怀远，|静烽燧，|且休兵。|冠盖使，|纷驰骛，|若为情。|闻道中原遗老，|常南望、翠葆霓旌。|使行人到此，|忠愤气填膺。|有泪如倾。
夜来雨。|赖倩得、东风吹住。|海棠正妖娆处。|且留取。|悄庭户。|试细听、莺啼燕语。|分明共人愁绪。|怕春去。|佳树。|翠阴初转午。|重帘未卷，|乍睡起、寂寞看风絮。|偷弹清泪寄烟波，|见江头故人，|为言憔悴如许。|彩笺无数。|去却寒暄，|到了浑无定据。|断肠落日千山暮。
弱柳千丝缕。|嫩黄匀遍鸦啼处。|寒入罗衣春尚浅，|过一番风雨。|问燕子来时，|绿水桥边路。|曾画楼、见个人人否。|料静掩云窗，|尘满哀弦危柱。|庾信愁如许，|为谁都着眉端聚。|独立东风弹泪眼，|寄烟波东去。|念永昼春闲，|人倦如何度。|闲傍枕，|百啭黄鹂语。|唤觉来厌厌，|残照依然花坞。
夜来风雨匆匆，|故园定是花无几。|愁多怨极，|等闲孤负，|一年芳意。|柳困桃慵，|杏青梅小，|对人容易。|算好春长在，|好花长见，|原只是、人憔悴。|回首池南旧事。|恨星星、不堪重记。|如今但有，|看花老眼，|伤时清泪。|不怕逢花瘦，|只愁怕、老来风味。|待繁红乱处，|留云借月，|也须拼醉。
闹花深处层楼，|画帘半卷东风软。|春归翠陌，|平莎茸嫩，|垂杨金浅。|迟日催花，|淡云阁雨，|轻寒轻暖。|恨芳菲世界，|游人未赏，|都付与、莺和燕。|寂寞凭高念远。|向南楼、一声归雁。|金钗斗草，|青丝勒马，|风流云散。|罗绶分香，|翠绡封泪，|几多幽怨。|正销魂、又是疏烟淡月，|子规声断。
幽梦初回，|重阴未开，|晓色催成疏雨。|竹槛气寒，|蕙畹声摇，|新绿暗通南浦。|未有人行，|才半启、回廊朱户。|无绪，|空望极霓旌，|锦书难据。|苔径追忆曾游，|念谁伴、秋千彩绳芳柱。|犀奁黛卷，|凤枕云孤，|应也几番凝伫。|怎得伊来，|花雾绕、小堂深处。|留住。|直到老、不教归去。
巧沁兰心，|偷粘草甲，|东风欲障新暖。|谩疑碧瓦难留，|信知暮寒轻浅。|行天入镜，|做弄出、轻松纤软。|料故园、不卷重帘，|误了乍来双燕。|青未了、柳回白眼。|红欲断、杏开素面。|旧游忆着山阴，|后盟遂妨上苑。|寒炉重熨，|便放慢、春衫针线。|怕凤靴、挑菜归来，|万一灞桥相见。
月波疑滴。|望玉壶天近，|了无尘隔。|翠眼圈花，|冰丝织练，|黄道宝光相值。|自怜诗酒瘦，|难应接、许多春色。|最无赖，|是随香趁烛。|曾伴狂客。|踪迹。|谩记忆，|老了杜郎，|忍听东风笛。|柳院灯疏，|梅厅雪在，|谁与细倾春碧。|旧情拘未定，|犹自学、当年游历。|怕万一，|误玉人、夜寒帘隙。
烟光摇缥瓦。|望晴檐多风，|柳花如洒。|锦瑟横床，|想泪痕尘影，|凤弦常下。|倦出犀帷，|频梦见、王孙骄马。|讳道相思，|偷理绡裙，|自惊腰衩。|惆怅南楼遥夜。|记翠箔张灯，|枕肩歌罢。|又入铜驼，|遍旧家门巷，|首询声价。|可惜东风，|将恨与闲花俱谢。|记取崔徽模样，|归来暗写。
秋江带雨，|寒沙萦水，|入瞰画阁愁独。|烟蓑散响惊诗思，|还被乱鸥飞去，|秀句难续。|冷眼尽归图画上，|认隔岸、微茫云屋。|想半属、渔市樵村，|欲暮竞然竹。|须信风流未老，|凭持尊酒，|慰此凄凉心目。|一鞭南陌，|几篙官渡，|赖有歌眉舒绿。|只匆匆眺远，|早觉闲愁挂乔木。|应难奈、故人天际，|望彻淮山，|相思无雁足。
近清明。|翠禽枝上消魂。|可惜一片清歌，|都付与黄昏。|欲共柳花低诉，|怕柳花轻薄，|不解伤春。|念楚乡旅宿，|柔情别绪，|谁与温存。|空樽夜泣，|青山不语，|残月当门。|翠玉楼前，|惟是有、一陂湘水，|摇荡湘云。|天长梦短，|问甚时、重见桃根。|者次第，|算人间、没个并刀，|剪断心上愁痕。
庾郎先自吟愁赋。|凄凄更闻私语。|露湿铜铺，|苔侵石井，|都是曾听伊处。|哀音似诉。|正思妇无眠，|起寻机杼。|曲曲屏山，|夜凉独自甚情绪。|西窗又吹暗雨。|为谁频断续。|相和砧杵。|候馆迎秋，|离宫吊月，|别有伤心无数。|《豳》诗漫与。|笑篱落呼灯，|世间儿女。|写入琴丝，|一声声更苦。
烟波桃叶西陵路，|十年断魂潮尾。|古柳重攀，|轻鸥聚别，|陈迹危亭独倚。|凉飔乍起。|渺烟碛飞帆，|暮山横翠。|但有江花，|共临秋镜照憔悴。|华堂烛暗送客，|眼波回盼处，|芳艳流水。|素骨凝冰，|柔葱蘸雪，|犹忆分瓜深意。|清尊未洗。|梦不湿行云，|漫沾残泪。|可惜秋宵，|乱蛩疏雨里。
送客吴皋。|正试霜夜冷，|枫落长桥。|望天不尽，|背城渐杳，|离亭黯黯，|恨水迢迢。|翠香零落红衣老，|暮愁锁、残柳眉梢。|念瘦腰。|沈郎旧日，|曾系兰桡。|仙人凤咽琼箫。|怅断魂送远，|《九辨》难招。|醉鬟留盼，|小窗翦烛，|歌云载恨，|飞上银霄。|素秋不解随船去，|败红趁、一叶寒涛。|梦翠翘。|怨鸿料过南谯。
燕燕轻盈，|莺莺娇软。|分明又向华胥见。|夜长争得薄情知，|春初早被相思染。|别后书辞。|别时针线。|离魂暗逐郎行远。|淮南皓月冷千山，|冥冥归去无人管。
润玉笼绡，|檀樱倚扇。|绣圈犹带脂香浅。|榴心空叠舞裙红，|艾枝应压愁鬟乱。|午梦千山，|窗阴一箭。|香瘢新褪红丝腕。|隔江人在雨声中，|晚风菰叶生秋怨。
人去西楼雁杳。|叙别梦、扬州一觉。|云淡星疏楚山晓。|听啼乌，|立河桥，|话未了。|雨外蛩声早。|细织就、霜丝多少。|说与萧娘未知道。|向长安，|对秋灯，|几人老。
红妆春骑。|踏月影、竿旗穿市。|望不尽、楼台歌舞，|习习香尘莲步底。|箫声断、约彩鸾归去，|未怕金吾呵醉。|甚辇路、喧阗且止。|听得念奴歌起。|父老犹记宣和事。|抱铜仙、清泪如水。|还转盼、沙河多丽。|滉漾明光连邸第。|帘影冻、散红光成绮。|月浸葡萄十里。|看往来、神仙才子。|肯把菱花扑碎。|肠断竹马儿童，|空见说、三千乐指。|等多时、春不归来，|到春时欲睡。|又说向、灯前拥髻。|暗滴鲛珠坠。|便当日、亲见霓裳，|天上人间梦里。
死别已吞声，|生别常恻恻。|江南瘴疠地，|逐客无消息。|故人入我梦，|明我长相忆。|恐非平生魂，|路远不可测。|魂来枫林青，|魂返关塞黑。|君今在罗网，|何以有羽翼？|落月满屋梁，|犹疑照颜色。|水深波浪阔，|无使蛟龙得。
江南有丹橘，|经冬犹绿林。|岂伊地气暖，|自有岁寒心。|可以荐嘉客，|奈何阻重深。|运命惟所遇，|循环不可寻。|徒言树桃李，|此木岂无阴。
兰叶春葳蕤，|桂华秋皎洁。|欣欣此生意，|自尔为佳节。|谁知林栖者，|闻风坐相悦。|草木有本心，|何求美人折。
山抹微云，|天连衰草，|画角声断谯门。|暂停征棹，|聊共引离尊。|多少蓬莱旧事，|空回首、烟霭纷纷。|斜阳外，|寒鸦万点，|流水绕孤村。|消魂。|当此际，|香囊暗解，|罗带轻分。|谩赢得、青楼薄幸名存。|此去何时见也，|襟袖上、空惹啼痕。|伤情处，|高城望断，|灯火已黄昏。
别馆寒砧，|孤城画角。|一派秋声入寥廓。|东归燕从海上去，|南来雁向沙头落。|楚台风，|庾楼月，|宛如昨。|无奈被些名利缚，|无奈被他情担阁，|可惜风流总闲却。|当初谩留华表语，|而今误我秦楼约。|梦阑时，|酒醒后，|思量着。
画屏天畔，|梦回依约，|十洲云水。|手捻红笺寄人书，|写无限、伤春事。|别浦高楼曾漫倚。|对江南千里。|楼下分流水声中，|有当日、凭高泪。
别来春半，|触目柔肠断。|砌下落梅如雪乱，|拂了一身还满。|雁来音信无凭，|路遥归梦难成。|离恨恰如春草，|更行更远还生。
春归何处？|寂寞无行路。|若有人知春去处，|唤取归来同住。|春无踪迹谁知？|除非问取黄鹂。|百啭无人能解，|因风飞过蔷薇。
留人不住。|醉解兰舟去。|一棹碧涛春水路。|过尽晓莺啼处。|渡头杨柳青青。|枝枝叶叶离情。|此后锦书休寄，|画楼云雨无凭。
关山魂梦长，|塞雁音尘少。|两鬓可怜青，|只为相思老。|归傍碧纱窗，|说与人人道。|真个别离难，|不似相逢好。
夜色催更，|清尘收露，|小曲幽坊月暗。|竹槛灯窗，|识秋娘庭院。|笑相遇，|似觉琼枝玉树，|暖日明霞光烂。|水眄兰情，|总平生稀见。|画图中、旧识春风面。|谁知道、自到瑶台畔。|眷恋雨润云温，|苦惊风吹散。|念荒寒、寄宿无人馆。|重门闭、败壁秋虫叹。|怎奈向、一缕相思，|隔溪山不断。
对宿烟收，|春禽静，|飞雨时鸣高屋。|墙头青玉旆，|洗铅霜都尽，|嫩梢相触。|润逼琴丝，|寒侵枕障，|虫网吹黏帘竹。|邮亭无人处，|听檐声不断，|困眠初熟。|奈愁极频惊，|梦轻难记，|自怜幽独。|行人归意速。|最先念、流潦妨车毂。|怎奈向、兰成憔悴，|卫玠青羸，|等闲时、易伤心目。|未怪平阳客，|双泪落、笛中哀曲。|况萧索、青芜国。|红糁铺地，|门外荆桃如菽。|夜游共谁秉烛。
水浴清蟾，|叶喧凉吹，|巷陌马声初断。|闲依露井，|笑扑流萤，|惹破画罗轻扇。|人静夜久凭阑。|愁不归眠，|立残更箭。|叹年华一瞬，|人今千里，|梦沉书远。|空见说、鬓怯琼梳，|容销金镜，|渐懒趁时匀染。|梅风地溽，|虹雨苔滋，|一架舞红都变。|谁信无聊，|为伊才减江淹，|情伤荀倩。|但明河影下，|还看稀星数点。
粉墙低，|梅花照眼，|依然旧风味。|露痕轻缀。|疑净洗铅华，|无限佳丽。|去年胜赏曾孤倚。|冰盘同燕喜。|更可惜、雪中高树，|香篝熏素被。|今年对花最匆匆，|相逢似有恨，|依依愁悴。|吟望久，|青苔上、旋看飞坠。|相将见、翠丸荐酒，|人正在、空江烟浪里。|但梦想、一枝潇洒，|黄昏斜照水。
章台路。|还见褪粉梅梢，|试花桃树。|愔愔坊陌人家，|定巢燕子，|归来旧处。|黯凝伫。|因念个人痴小，|乍窥门户。|侵晨浅约宫黄，|障风映袖，|盈盈笑语。|前度刘郎重到，|访邻寻里，|同时歌舞，|惟有旧家秋娘，|声价如故。|吟笺赋笔，|犹记燕台句。|知谁伴，|名园露饮，|东城闲步。|事与孤鸿去。|探春尽是，|伤离意绪。|官柳低金缕。|归骑晚、纤纤池塘飞雨。|断肠院落，|一帘风絮。
隋堤路。|渐日晚、密霭生深树。|阴阴淡月笼沙，|还宿河桥深处。|无情画舸，|都不管、烟波隔前浦。|等行人、醉拥重衾，|载将离恨归去。|因思旧客京华，|长偎傍疏林，|小槛欢聚。|冶叶倡条俱相识，|仍惯见、珠歌翠舞。|如今向、渔村水驿，|夜如岁、焚香独自语。|有何人、念我无聊，|梦魂凝想鸳侣。
河桥送人处，|凉夜何其。|斜月远、坠余辉。|铜盘烛泪已流尽，|霏霏凉露沾衣。|相将散离会，|探风前津鼓，|树杪参旗。|花骢会意，|纵扬鞭、亦自行迟。|迢递路回清野，|人语渐无闻，|空带愁归。|何意重经前地，|遗钿不见，|斜径都迷。|兔葵燕麦，|向斜阳、欲与人齐。|但徘徊班草，|欷歔酹酒，|极望天西。
平岸小桥千嶂抱，|柔蓝一水萦花草，|茅屋数间窗窈窕。|尘不到，时时自有春风扫。|午枕觉来闻语鸟，|欹眠似听朝鸡早，|忽忆故人今总老。|贪梦好，茫然忘了邯郸道。
小雨廉纤风细细。|万家杨柳青烟里。|恋树湿花飞不起。|愁无际。|和春付与东流水。|九十光阴能有几。|金龟解尽留无计。|寄语东阳沽酒市。|拼一醉。|而今乐事他年泪。
雁落平沙，|烟笼寒水，|古垒鸣笳声断。|青山隐隐，|败叶萧萧，|天际暝鸦零乱。|楼上黄昏，|片帆千里归程，|年华将晚。|望碧云空暮，|佳人何处，|梦魂俱远。|忆旧游、邃馆朱扉，|小园香径，|尚想桃花人面。|书盈锦轴，|恨满金徽，|难写寸心幽怨。|两地离愁，|一尊芳酒凄凉，|危阑倚遍。|尽迟留，|凭仗西风，|吹干泪眼。
月冷龙沙，|尘清虎落，|今年汉酺初赐。|新翻胡部曲，|听毡幕、元戎歌吹。|层楼高峙。|看槛曲萦红，|檐牙飞翠。|人姝丽。|粉香吹下，|夜寒风细。|此地宜有词仙，|拥素云黄鹤，|与君游戏。|玉梯凝望久，|但芳草萋萋千里。|天涯情味。|仗酒祓清愁，|花消英气。|西山外，|晚来还卷，|一帘秋霁。
空城晓角。|吹入垂杨陌。|马上单衣寒恻恻。|看尽鹅黄嫩绿。|都是江南旧相识。|正岑寂。|明朝又寒食。|强携酒、小桥宅。|怕梨花、落尽成秋色。|燕燕飞来，|问春何在，|惟有池塘自碧。
双桨莼波，|一蓑松雨，|暮愁渐满空阔。|呼我盟鸥，|翩翩欲下，|背人还过木末。|那回归去，|荡云雪、孤舟夜发。|伤心重见，|依约眉山，|黛痕低压。|采香径里春寒，|老子婆娑，|自歌谁答。|垂虹西望，|飘然引去，|此兴平生难遏。|酒醒波远，|政凝想、明珰素袜。|如今安在，|惟有阑干，|伴人一霎。
苔枝缀玉。|有翠禽小小，|枝上同宿。|客里相逢，|篱角黄昏，|无言自倚修竹。|昭君不惯胡沙远，|但暗忆、江南江北。|想佩环月夜归来，|化作此花幽独。|犹记深宫旧事，|那人正睡里，|飞近蛾绿。|莫似春风，|不管盈盈，|早与安排金屋。|还教一片随波去，|又却怨、玉龙哀曲。|等恁时、重觅幽香，|已入小窗横幅。
绿丝低拂鸳鸯浦。|想桃叶，|当时唤渡。|又将愁眼与春风，|待去。|倚兰桡、更少驻。|金陵路。|莺吟燕舞。|算潮水、知人最苦。|满汀芳草不成归，|日暮。|更移舟、向甚处。
朱钿宝玦。|天上飞琼，|比人间春别。|江南江北，|曾未见，|漫拟梨云梅雪。|淮山春晚，|问谁识、芳心高洁。|消几番、花落花开，|老了玉关豪杰。|金壶剪送琼枝，|看一骑红尘，|香度瑶阙。|韶华正好，|应自喜、初识长安蜂蝶。|杜郎老矣，|想旧事、花须能说。|记少年、一梦扬州，|二十四桥明月。
烟水阔。|高林弄残照，|晚蜩凄切。|碧碪度韵，|银床飘叶。|衣湿桐阴露冷，|采凉花、时赋秋雪。|叹轻别。|一襟幽事，|砌蛩能说。|客思吟商还怯。|怨歌长、琼壶暗缺。|翠扇恩疏，|红衣香褪，|翻成消歇。|玉骨西风，|恨最恨、闲却新凉时节。|楚箫咽。|谁倚西楼淡月。
禁苑东风外，|飏暖丝晴絮，|春思如织。|燕约莺期，|恼芳情偏在，|翠深红隙。|漠漠香尘隔。|沸十里、乱弦丛笛。|看画船，|尽入西泠，|闲却半湖春色。|柳陌。|新烟凝碧。|映帘底宫眉，|堤上游勒。|轻暝笼寒，|怕梨云梦冷，|杏香愁幂。|歌管酬寒食。|奈蝶怨、良宵岑寂。|正满湖、碎月摇花，|怎生去得。
山空天入海，|倚楼望极，|风急暮潮初。|一帘鸠外雨，|几处闲田，|隔水动春锄。|新烟禁柳，|想如今、绿到西湖。|犹记得、当年深隐，|门掩两三株。|愁余。|荒洲古溆，|断梗疏萍，|更漂流何处。|空自觉、围羞带减，|影怯灯孤。|常疑即见桃花面，|甚近来、翻笑无书。|书纵远，|如何梦也都无。
少无适俗韵，|性本爱丘山。|误落尘网中，|一去三十年。|羁鸟恋旧林，|池鱼思故渊。|开荒南野际，|守拙归园田。|方宅十余亩，|草屋八九间。|榆柳荫后檐，|桃李罗堂前。|暧暧远人村，|依依墟里烟。|狗吠深巷中，|鸡鸣桑树颠。|户庭无尘杂，|虚室有余闲。|久在樊笼里，|复得返自然。
金樽清酒斗十千，|玉盘珍羞直万钱。|停杯投箸不能食，|拔剑四顾心茫然。|欲渡黄河冰塞川，|将登太行雪满山。|闲来垂钓碧溪上，|忽复乘舟梦日边。|行路难！|行路难！|多岐路，|今安在？|长风破浪会有时，|直挂云帆济沧海。
古木阴中系短篷，|杖藜扶我过桥东。|沾衣欲湿杏花雨，|吹面不寒杨柳风。
结庐在人境，|而无车马喧。|问君何能尔？|心远地自偏。|采菊东篱下，|悠然见南山。|山气日夕佳，|飞鸟相与还。|此中有真意，|欲辨已忘言。
松阴一架半弓苔，|偶欲看书又懒开。|戏掬清泉洒蕉叶，|儿童误认雨声来。
支离东北风尘际，|漂泊西南天地间。|三峡楼台淹日月，|五溪衣服共云山。|羯胡事主终无赖，|词客哀时且未还。|庾信平生最萧瑟，|暮年诗赋动江关。
摇落深知宋玉悲，|风流儒雅亦吾师。|怅望千秋一洒泪，|萧条异代不同时。|江山故宅空文藻，|云雨荒台岂梦思。|最是楚宫俱泯灭，|舟人指点到今疑。
群山万壑赴荆门，|生长明妃尚有村。|一去紫台连朔漠，|独留青冢向黄昏。|画图省识春风面，|环佩空归夜月魂。|千载琵琶作胡语，|分明怨恨曲中论。
蜀主窥吴幸三峡，|崩年亦在永安宫。|翠华想像空山里，|玉殿虚无野寺中。|古庙杉松巢水鹤，|岁时伏腊走村翁。|武侯祠堂常邻近，|一体君臣祭祀同。
诸葛大名垂宇宙，|宗臣遗像肃清高。|三分割据纡筹策，|万古云霄一羽毛。|伯仲之间见伊吕，|指挥若定失萧曹。|运移汉祚终难复，|志决身歼军务劳。
男儿何不带吴钩，|收取关山五十州。|请君暂上凌烟阁，|若个书生万户侯？
浮云终日行，|游子久不至。|三夜频梦君，|情亲见君意。|告归常局促，|苦道来不易。|江湖多风波，|舟楫恐失坠。|出门搔白首，|若负平生志。|冠盖满京华，|斯人独憔悴。|孰云网恢恢，|将老身反累。|千秋万岁名，|寂寞身后事。
莫言下岭便无难，|赚得行人错喜欢。|政入万山围子里，|一山放出一山拦。
群鸡正乱叫，|客至鸡斗争。|驱鸡上树木，|始闻叩柴荆。|父老四五人，|问我久远行。|手中各有携，|倾榼浊复清。|莫辞酒味薄，|黍地无人耕。|兵戈既未息，|儿童尽东征。|请为父老歌：|艰难愧深情！|歌罢仰天叹，|四座泪纵横。
故国三千里，|深宫二十年。|一声《何满子》，|双泪落君前。
岸远沙平，|日斜归路晚霞明。|孔雀自怜金翠尾，|临水，|认得行人惊不起。
林花谢了春红，|太匆匆，|无奈朝来寒雨晚来风。|胭脂泪，|相留醉，|几时重，|自是人生长恨水长东。
砧面莹，|杵声齐，|捣就征衣泪墨题。|寄到玉关应万里，|戍人犹在玉关西。
当年万里觅封侯，|匹马戍梁州。|关河梦断何处？|尘暗旧貂裘。|胡未灭，鬓先秋，泪空流。|此生谁料，|心在天山，|身老沧洲。
清波门外拥轻衣，|杨花相送飞。|西湖又还春晚，|水树乱莺啼。|闲院宇，|小帘帏，|晚初归。|钟声已过，|篆香才点，|月到门时。
多情却似总无情，|唯觉尊前笑不成。|蜡烛有心还惜别，|替人垂泪到天明。
自河南经乱，|关内阻饥，|兄弟离散，|各在一处。|因望月有感，|聊书所怀，|寄上浮梁大兄、於潜七兄、乌江十五兄，|兼示符离及下邽弟妹。|时难年荒世业空，|弟兄羁旅各西东。|田园寥落干戈后，|骨肉流离道路中。|吊影分为千里雁，|辞根散作九秋蓬。|共看明月应垂泪，|一夜乡心五处同。
时难年荒世业空，|弟兄羁旅各西东。|田园寥落干戈后，|骨肉流离道路中。|吊影分为千里雁，|辞根散作九秋蓬。|共看明月应垂泪，|一夜乡心五处同。
昼阴重，|霜凋岸草，|雾隐城堞。|南陌脂车待发。|东门帐饮乍阕。|正拂面、垂杨堪揽结。|掩红泪、玉手亲折。|念汉浦离鸿去何许，|经时信音绝。|情切。|望中地远天阔。|向露冷风清无人处，|耿耿寒漏咽。|嗟万事难忘，|惟是轻别。|翠尊未竭。|凭断云、留取西楼残月。|罗带光消纹衾叠。|连环解、旧香顿歇。|怨歌永、琼壶敲尽缺。|恨春去、不与人期，|弄夜色，|空余满地梨花雪。
鹤发垂肩尺许长，|离家三十五端阳。|儿童见说深惊讶，|却问何方是故乡。
澧水桥西小路斜，|日高犹未到君家。|村园门巷多相似，|处处春风枳壳花。
晚虹斜日塞天昏，|一半山川带雨痕。|新水乱侵青草路，|残烟犹傍绿杨村。|胡人羊马休南牧，|汉将旌旗在北门。|行子喜闻无战伐，|闲看游骑猎秋原。
剑南风景腊前春，|山鸟江风得雨新。|莫怪送君行较远，|自缘身是忆归人。
尝闻秦地西风雨，|为问西风早晚回。|白发老农如鹤立，|麦场高处望云开。
雨馀芳草净沙尘，|水绿沙平一带春。|唯有啼鹃似留客，|桃花深处更无人。
春山多胜事，|赏玩夜忘归。|掬水月在手，|弄花香满衣。|兴来无远近，|欲去惜芳菲。|南望鸣钟处，|楼台深翠微。
书卷多情似故人，|晨昏忧乐每相亲。|眼前直下三千字，|胸次全无一点尘。|活水源流随处满，|东风花柳逐时新。|金鞍玉勒寻芳客，|未信我庐别有春。
凿开混沌得乌金，|藏蓄阳和意最深。|爝火燃回春浩浩，|洪炉照破夜沉沉。|鼎彝元赖生成力，|铁石犹存死后心。|但愿苍生俱饱暖，|不辞辛苦出山林。
野馆萧条晚，|凭轩对竹扉。|树藏秋色老，|禽带夕阳归。|远岫穿云翠，|畲田得雨肥。|渊明谁送酒，|残菊绕墙飞。
枫叶千枝复万枝，|江桥掩映暮帆迟。|忆君心似西江水，|日夜东流无歇时。
画堂红袖倚清酣，|华发不胜簪。|几回晚直金銮殿，|东风软、花里停骖。|书诏许传宫烛，|轻罗初试朝衫。|御沟冰泮水挼蓝。|飞燕语呢喃。|重重帘幕寒犹在，|凭谁寄、银字泥缄。|报道先生归也，|杏花春雨江南。
阳关万里道，|不见一人归。|惟有河边雁，|秋来南向飞。
枝间新绿一重重，|小蕾深藏数点红。|爱惜芳心莫轻吐，|且教桃李闹春风。
远信入门先有泪，|妻惊女哭问何如。|寻常不省曾如此，|应是江州司马书。
残灯无焰影幢幢，|此夕闻君谪九江。|垂死病中惊坐起，|暗风吹雨入寒窗。
双堠频频减去程，|渐知身得近京城。|春来爱有归乡梦，|一半犹疑梦里行。
五年江上损容颜，|今日春风到武关。|两纸京书临水读，|小桃花树满商山。
同归谏院韦丞相，|共贬河南亚大夫。|今日还乡独憔悴，|几人怜见白髭须。
只去长安六日期，|多应及得杏花时。|春明门外谁相待，|不梦闲人梦酒卮。
白头归舍意如何，|贺处无穷吊亦多。|左降去时裴相宅，|旧来车马几人过。
还乡何用泪沾襟，|一半云霄一半沉。|世事渐多饶怅望，|旧曾行处便伤心。
闲游寺观从容到，|遍问亲知次第寻。|肠断裴家光德宅，|无人扫地戟门深。
一世营营死是休，|生前无事定无由。|不知山下东流水，|何事长须日夜流。
今朝西渡丹河水，|心寄丹河无限愁。|若到庄前竹园下，|殷勤为绕故山流。
寒窗风雪拥深炉，|彼此相伤指白须。|一夜思量十年事，|几人强健几人无。
云覆蓝桥雪满溪，|须臾便与碧峰齐。|风回面市连天合，|冻压花枝著水低。
寒花带雪满山腰，|著柳冰珠满碧条。|天色渐明回一望，|玉尘随马度蓝桥。
茶。|香叶，|嫩芽。|慕诗客，|爱僧家。|碾雕白玉，|罗织红纱。|铫煎黄蕊色，|碗转曲尘花。|夜后邀陪明月，|晨前独对朝霞。|洗尽古今人不倦，|将知醉后岂堪夸。
尚忆山城节序新，|榴花疑是十分春。|田园处处祠蚕祖，|门户家家插艾人。
不相菲薄不相师，|公道持论我最知；|一代正宗才力薄，|望溪文集阮亭诗。
小朵娇红窈窕姿，|独含秋气发花迟。|暗中自有清香在，|不是幽人不得知。
白日不到处，|青春恰自来。|苔花如米小，|也学牡丹开。
昨夜寒蛩不住鸣。|惊回千里梦，|已三更。|起来独自绕阶行。|人悄悄，|帘外月胧明。|白首为功名。|旧山松竹老，|阻归程。|欲将心事付瑶琴。|知音少，|弦断有谁听。
秋风起兮木叶飞，|吴江水兮鲈正肥。|三千里兮家未归，|恨难禁兮仰天悲。
芳草平沙，|斜阳远树，|无情桃叶江头渡。|醉来扶上木兰舟，|将愁不去将人去。|薄劣东风，|夭斜落絮，|明朝重觅吹笙路。|碧云红雨小楼空，|春光已到销魂处。
谁家短笛吹杨柳，|何处扁舟唱采菱。|湖水欲平风作恶，|秋云太薄雨无凭。|近人白鹭麾方去，|隔岸青山唤不譍。|好景满前难著语，|夜归茅屋望疏灯。
晓发梳临水，|寒塘坐见秋。|乡心正无限，|一雁度南楼。
天共水，|水远与天连。|天净水平寒月漾，|水光月色两相兼。|月映水中天。|人与景，|人景古难全。|景若佳时心自快，|心还乐处景应妍。|休与俗人言。
沙畔路。|记得旧时行处。|蔼蔼疏烟迷远树。|野航横不渡。|竹里疏花梅吐。|照眼一川鸥鹭。|家在清江江上住。|水流愁不去。
冰姿琼骨净无瑕，|竹外溪边处士家。|若使牡丹开得早，|有谁风雪看梅花。
峭寒催换木棉裘，|倚杖郊原作近游。|最是秋风管闲事，|红他枫叶白人头。
麦陇风来翠浪斜，|草根肥水噪新蛙。|羡他无事双蝴蝶，|烂醉东风野草花。
何处一声鸣橹。|惊起满川寒鹭。|一著画难成，|雪霁乱山无数。|且住。|且住。|数遍溪南烟树。
晨起开门雪满山，|雪晴云淡日光寒。|檐流未滴梅花冻，|一种清孤不等闲。
寥落百花洲，|老屋破还在。|远水如带环，|东风吹野菜。
半缺柴门叩不开，|石棱砖缝好苍苔。|地偏竹径清于水，|雨冷诗情瘦似梅。|山茗未赊将菊代，|学钱无措唤儿回。|塾师亦复多情思，|破点经书手送来。
王孙莫把比蓬蒿，|九日枝枝近鬓毛。|露湿秋香满池岸，|由来不羡瓦松高。
移舟水溅差差绿，|倚槛风摆柄柄香。|多谢浣纱人未折，|雨中留得盖鸳鸯。
乱飘僧舍茶烟湿，|密洒歌楼酒力微。|江上晚来堪画处，|渔人披得一蓑归。
县官清且俭，|深谷有人家。|一径入寒竹，|小桥穿野花。|碓喧春涧满，|梯倚绿桑斜。|自说年来稔，|前村酒可赊。
暖戏烟芜锦翼齐，|品流应得近山鸡。|雨昏青草湖边过，|花落黄陵庙里啼。|游子乍闻征袖湿，|佳人才唱翠眉低。|相呼相应湘江阔，|苦竹丛深日向西。
花开不并百花丛，|独立疏篱趣未穷。|宁可枝头抱香死，|何曾吹落北风中。
乘轺奉紫泥，|泽国渺天涯。|九派春潮满，|孤帆暮雨低。|草深莺断续，|花落水东西。|更有高堂处，|知君路不迷。
寂寞亭基野渡边，|春流平岸草芊芊。|一川晚照人闲立，|满袖杨花听杜鹃。
身在千山顶上头，|突岩深缝妙香稠。|非无脚下浮云闹，|来不相知去不留。
翠葆参差竹径成。|新荷跳雨泪珠倾。|曲阑斜转小池亭。|风约帘衣归燕急，|水摇扇影戏鱼惊。|柳梢残日弄微晴。
绿槐夹道集昏鸦，|敕使传宣坐赐茶。|归到玉堂清不寐，|月钩初上紫薇花
虚堂人静不闻更，|独坐书床对夜灯。|门外不知春雪霁，|半峰残月一溪冰。
三月僧房暖，|林花互照明。|路盘层顶上，|人在半空行。|水色云含白，|禽声谷应清。|天风拂襟袂，|缥缈觉身轻。
花落柴门掩夕晖，|昏鸦数点傍林飞。|吟余小立阑干外，|遥见樵渔一路归。
三百六十日云终，|故乡还与异乡同。|非唯律变情堪恨，|抑亦才疏命未通。|何处夜歌销腊酒，|谁家高烛候春风。|诗成始欲吟将看，|早是去年牵课中。
池面过小雨，|树腰生夕阳。|云分一山翠，|风与数荷香。|素月自有约，|绿瓜初可尝。|鸬鹚莫飞去，|留此伴新凉。
扁舟去作江南客，|旅雁孤云。|万里烟尘。|回首中原泪满巾。|碧山对晚汀洲冷，|枫叶芦根。|日落波平。|愁损辞乡去国人。
白云堆里捡青槐，|惯入深林鸟不猜。|无意带将花数朵，|竟挑蝴蝶下山来。
迟迟春日弄轻柔，|花径暗香流。|清明过了，|不堪回首，|云锁朱楼。|午窗睡起莺声巧，|何处唤春愁？|绿杨影里，|海棠亭畔，|红杏梢头。
惆怅江头几树梅，|杖藜行绕去还来。|前时雪压无寻处，|昨夜月明依旧开。|折寄遥怜人似玉，|相思应恨劫成灰。|沉吟日落寒鸦起，|却望柴荆独自回。
满山残雪对虚堂，|想似当年辋口庄。|门掩不须垂铁锁，|客来聊复共藜床。|故人闻道歌围暖，|妙语空传醉墨香。|莫为姬姜厌憔悴，|把酒论文话偏长。
沉沉新秋夜，|凉月满荆扉。|露泫凝余彩，|川明澄素晖。|中林竹树映，|疏星河汉稀。|此夕情无限，|故园何日归。
昨夜江边春水生，|艨艟巨舰一毛轻。|向来枉费推移力，|此日中流自在行。
落日照楼船，|稳过澄江一片天。|珍重使君留客意，|依然，|风月从今别一川。|离绪悄危弦，|永夜清霜透幕毡。|明日回头江树远，|怀贤，|目断晴空雁字连。
昨夜扁舟雨一蓑，|满江风浪夜如何？|今朝试卷孤篷看，|依旧青山绿树多。
郁郁层峦夹岸青，|春山绿水去无声。|烟波一棹知何许？|鶗鴃两山相对鸣。
一犁春雨润新田，|小犊还宫老牸眠。|笑摘园蔬漉村酿，|夜灯儿女说丰年。
穆湖莲叶小于钱，|卧柳虽多不碍船。|两岸新苗才过雨，|夕阳沟水响溪田。
屋上鸠鸣谷雨开，|横塘游女荡船回。|桃花落后蚕齐浴，|竹笋抽时燕便来。
汉土西看白日昏，|伤心胡虏据中原。|衣冠谁有先朝制？|东海翻然认故园。
满庭花落迷行路，|绕院泉声写半山。|向暮此中回首去，|洞门深处鸟关关。
赵客缦胡缨，|吴钩霜雪明。|银鞍照白马，|飒沓如流星。|十步杀一人，|千里不留行。|事了拂衣去，|深藏身与名。|闲过信陵饮，|脱剑膝前横。|将炙啖朱亥，|持觞劝侯嬴。|三杯吐然诺，|五岳倒为轻。|眼花耳热后，|意气素霓生。|救赵挥金槌，|邯郸先震惊。|千秋二壮士，|烜赫大梁城。|纵死侠骨香，|不惭世上英。|谁能书阁下，|白首太玄经。
泥牛鞭散六街尘，|生菜挑来叶叶春。|从此雪消风自软，|梅花合让柳条新。
东风吹散梅梢雪，|一夜挽回天下春。|从此阳春应有脚，|百花富贵草精神。
川明气已变，|岩寒云尚拥。|南亭草心绿，|春塘泉脉动。|景煦听禽响，|雨余看柳重。|逍遥池馆华，|益愧专城宠。
雨中禁火空斋冷，|江上流莺独坐听。|把酒看花想诸弟，|杜陵寒食草青青。
前舟已眇眇，|欲渡谁相待。|秋山起暮钟，|楚雨连沧海。|风波离思满，|宿昔容鬓改。|独鸟下东南，|广陵何处在。
山月皎如烛，|风霜时动竹。|夜半鸟惊栖，|窗间人独宿。
故园渺何处，|归思方悠哉。|淮南秋雨夜，|高斋闻雁来。
时事方扰扰，|幽赏独悠悠。|弄泉朝涉涧，|采石夜归州。|挥翰题苍峭，|下马历嵌丘。|所爱唯山水，|到此即淹留。
闺中莫妒新妆妇，|陌上须惭傅粉郎。|昨夜月明浑似水，|入门唯觉一庭香。
晴烟漠漠柳毵毵，|不那离情酒半酣。|更把玉鞭云外指，|断肠春色在江南。
年年春日异乡悲，|杜曲黄莺可得知。|更被夕阳江岸上，|断肠烟柳一丝丝。
夜倚临溪店，|怀乡独苦吟。|月当山顶出，|星倚水湄沈。|雾气渔灯冷，|钟声谷寺深。|一城人悄悄，|琪树宿仙禽。
秋夕满秦川，|登临渭水边。|残阳初过雨，|何树不鸣蝉。|极浦涵新月，|孤帆没远烟。|渔人空老尽，|谁似太公贤。
西溪问樵客，|遥识楚人家。|古树老连石，|急泉清露沙。|千峰随雨暗，|一径入云斜。|日暮飞鸦集，|满山荞麦花。
咸阳桥上雨如悬，|万点空濛隔钓船。|还似洞庭春水色，|晓云将入岳阳天。
秋风凄切伤离，|行客未归时。|塞外草先衰，|江南雁到迟。|芙蓉凋嫩脸，|杨柳堕新眉。|摇落使人悲，|断肠谁得知。
山近觉寒早，|草堂霜气晴。|树凋窗有日，|池满水无声。|果落见猿过，|叶干闻鹿行。|素琴机虑静，|空伴夜泉清。
乾坤能大，|算蛟龙元不是池中物。|风雨牢愁无著处，|那更寒蛩四壁。|横槊题诗，|登楼作赋，|万事空中雪。|江流如此，|方来还有英杰。|堪笑一叶漂零，|重来淮水，|正凉风新发。|镜里朱颜都变尽，|只有丹心难灭。|去去龙沙，|江山回首，|一线青如发。|故人应念，|杜鹃枝上残月。
梅花南北路，|风雨湿征衣。|出岭同谁出？|归乡如此归！|山河千古在，|城郭一时非。|饿死真吾志，|梦中行采薇。
羁臣家万里，|天目鉴孤忠。|心在坤维外，|身游坎窞中。|长淮行不断，|苦海望无穷。|晚鹊传佳好，|通州路已通。
淡烟枫叶路，|细雨蓼花时。|宿雁半江画，|寒蛩四壁诗。|少年成老大，|吾道付逶迟。|终有剑心在，|闻鸡坐欲驰。
庭户无人秋月明，|夜霜欲落气先清。|梧桐真不甘衰谢，|数叶迎风尚有声。
小庭幽圃绝清佳，|爱此常教放吏衙。|雨后双禽来占竹，|秋深一蝶下寻花。|唤人扫壁开吴画，|留客临轩试越茶。|野兴渐多公事少，|宛如当日在山家。
九月江南花事休，|芙蓉宛转在中洲。|美人笑隔盈盈水，|落日还生渺渺愁。|露洗玉盘金殿冷，|风吹罗带锦城秋。|相看未用伤迟暮，|别有池塘一种幽。
幽兴苦相引，|水边行复行。|不知今夜月，|曾动几人情。|光逼流萤断，|寒侵宿鸟惊。|欲归犹未忍，|清露滴三更。
一夜满林星月白，|亦无云气亦无雷。|平明忽见溪流急，|知是他山落雨来。
一夜山中雨，|林端风怒号。|不知溪水长，|只觉钓船高。
山光照槛水绕廊，|舞雩归咏春风香。|好鸟枝头亦朋友，|落花水面皆文章。|蹉跎莫遣韶光老，|人生唯有读书好。|读书之乐乐何如，|绿满窗前草不除。
陇水潺湲陇树黄，|征人陇上尽思乡。|马嘶斜日朔风急，|雁过寒云边思长。|残月出林明剑戟，|平沙隔水见牛羊。|横行俱是封侯者，|谁斩楼兰献未央。
南朝千古伤心事，|犹唱后庭花。|旧时王谢、堂前燕子，|飞向谁家。|恍然一梦，|仙肌胜雪，|宫髻堆鸦。|江州司马，|青衫泪湿，|同是天涯。
江上桃花流水，|天涯芳草青山。|楼台春锁碧云湾。|都入行人望眼。|一镜波平鸥去，|千林日落鸦还。|天风袅袅送轻帆。|蓦过星槎银汉。
春江渺，|断送扁舟过林杪。|愁云青未了，|布帆遥比沙鸥小。|恨残照，|犹有一竿红。|怪人催去早。
北山输绿涨横陂，|直堑回塘滟滟时。|细数落花因坐久，|缓寻芳草得归迟。
漱甘凉病齿，|坐旷息烦襟。|因脱水边屦，|就敷岩上衾。|但留云对宿，|仍值月相寻。|真乐非无寄，|悲虫亦好音。
屋绕湾溪竹绕山，|溪山却在白云间。|临溪放艇依山坐，|溪鸟山花共我闲。
缺月昏昏漏未央，|一灯明灭照秋床。|病身最觉风露早，|归梦不知山水长。|坐感岁时歌慷慨，|起看天地色凄凉。|鸣蝉更乱行人耳，|正抱疏桐叶半黄。
天下伤心处，|劳劳送客亭。|春风知别苦，|不遣柳条青。
驿外断桥边，|寂寞开无主。|已是黄昏独自愁，|更着风和雨。|无意苦争春，|一任群芳妒。|零落成泥碾作尘，|只有香如故。
风雨送春归，|飞雪迎春到。|已是悬崖百丈冰，|犹有花枝俏。|俏也不争春，|只把春来报。|待到山花烂漫时，|她在丛中笑。
孤村落日残霞，|轻烟老树寒鸦，|一点飞鸿影下。|青山绿水，|白草红叶黄花。
移家虽带郭，|野径入桑麻。|近种篱边菊，|秋来未著花。|扣门无犬吠，|欲去问西家。|报道山中去，|归时每日斜。
嗟君此别意何如，|驻马衔杯问谪居。|巫峡啼猿数行泪，|衡阳归雁几封书。|青枫江上秋帆远，|白帝城边古木疏。|圣代即今多雨露，|暂时分手莫踌躇。
造物无言却有情，|每于寒尽觉春生。|千红万紫安排著，|只待新雷第一声。
击石乃有火，|不击元无烟。|人学始知道，|不学非自然。|万事须己运，|他得非我贤。|青春须早为，|岂能长少年。
三更灯火五更鸡，|正是男儿读书时。|黑发不知勤学早，|白首方悔读书迟。
北登蓟丘望，|求古轩辕台。|应龙已不见，|牧马空黄埃。|尚想广成子，|遗迹白云隈。
南登碣石阪，|遥望黄金台。|丘陵尽乔木，|昭王安在哉。|霸图怅已矣，|驱马复归来。
王道已沦昧，|战国竞贪兵。|乐生何感激，|仗义下齐城。|雄图竟中夭，|遗叹寄阿衡。
秦王日无道，|太子怨亦深。|一闻田光义，|匕首赠千金。|其事虽不立，|千载为伤心。
自古皆有死，|徇义良独稀。|奈何燕太子，|尚使田生疑。|伏剑诚已矣，|感我涕沾衣。
大运沦三代，|天人罕有窥。|邹子何寥廓，|漫说九瀛垂。|兴亡已千载，|今也则无推。
逢时独为贵，|历代非无才。|隗君亦何幸，|遂起黄金台。
一去二三里，|烟村四五家。|亭台六七座，|八九十枝花。
远看山有色，|近听水无声。|春去花还在，|人来鸟不惊。
昨夜斗回北，|今朝岁起东。|我年已强仕，|无禄尚忧农。|桑野就耕父，|荷锄随牧童。|田家占气候，|共说此年丰。
草满池塘水满陂，|山衔落日浸寒漪。|牧童归去横牛背，|短笛无腔信口吹。
文章本天成，|妙手偶得之。|粹然无疵瑕，|岂复须人为？|君看古彝器，|巧拙两无施。|汉最近先秦，|固已殊淳漓。|胡部何为者，|豪竹杂哀丝。|后夔不复作，|千载谁与期？
烟波不动影沉沉，|碧色全无翠色深。|疑是水仙梳洗处，|一螺青黛镜中心。
一树春风千万枝，|嫩于金色软于丝。|永丰西角荒园里，|尽日无人属阿谁？
飒飒西风满院栽，|蕊寒香冷蝶难来。|他年我若为青帝，|报与桃花一处开。
双飞燕子几时回？|夹岸桃花蘸水开。|春雨断桥人不度，|小舟撑出柳阴来。
杨柳东风树，|青青夹御河。|近来攀折苦，|应为别离多。
山中相送罢，|日暮掩柴扉。|春草明年绿，|王孙归不归？
下马饮君酒，|问君何所之？|君言不得意，|归卧南山陲。|但去莫复问，|白云无尽时。
酒尽津鼓喧，|风生浦帆乱。|山回不见君，|夕阳在沙岸。
凉月如眉挂柳湾，|越中山色镜中看。|兰溪三日桃花雨，|半夜鲤鱼来上滩。
迢迢天汉西南落，|喔喔邻鸡一再鸣。|壮志病来消欲尽，|出门搔首怆平生。
三万里河东入海，|五千仞岳上摩天。|遗民泪尽胡尘里，|南望王师又一年。
稚子金盆脱晓冰，|彩丝穿取当银钲。|敲成玉磬穿林响，|忽作玻璃碎地声。
犬吠水声中，|桃花带露浓。|树深时见鹿，|溪午不闻钟。|野竹分青霭，|飞泉挂碧峰。|无人知所去，|愁倚两三松。
我来竟何事，|高卧沙丘城。|城边有古树，|日夕连秋声。|鲁酒不可醉，|齐歌空复情。|思君若汶水，|浩荡寄南征。
大鹏一日同风起，|扶摇直上九万里。|假令风歇时下来，|犹能簸却沧溟水。|时人见我恒殊调，|闻余大言皆冷笑。|宣父犹能畏后生，|丈夫未可轻年少。
只有天在上，|更无山与齐。|举头红日近，|回首白云低。
秋浦长似秋，|萧条使人愁。|客愁不可度，|行上东大楼。|正西望长安，|下见江水流。|寄言向江水，|汝意忆侬不。|遥传一掬泪，|为我达扬州。
秋浦猿夜愁，|黄山堪白头。|清溪非陇水，|翻作断肠流。|欲去不得去，|薄游成久游。|何年是归日，|雨泪下孤舟。
秋浦锦驼鸟，|人间天上稀。|山鸡羞渌水，|不敢照毛衣。
两鬓入秋浦，|一朝飒已衰。|猿声催白发，|长短尽成丝。
秋浦多白猿，|超腾若飞雪。|牵引条上儿，|饮弄水中月。
愁作秋浦客，|强看秋浦花。|山川如剡县，|风日似长沙。
醉上山公马，|寒歌宁戚牛。|空吟白石烂，|泪满黑貂裘。
秋浦千重岭，|水车岭最奇。|天倾欲堕石，|水拂寄生枝。
江祖一片石，|青天扫画屏。|题诗留万古，|绿字锦苔生。
千千石楠树，|万万女贞林。|山山白鹭满，|涧涧白猿吟。|君莫向秋浦，|猿声碎客心。
逻人横鸟道，|江祖出鱼梁。|水急客舟疾，|山花拂面香。
水如一匹练，|此地即平天。|耐可乘明月，|看花上酒船。
渌水净素月，|月明白鹭飞。|郎听采菱女，|一道夜歌归。
炉火照天地，|红星乱紫烟。|赧郎明月夜，|歌曲动寒川。
白发三千丈，|缘愁似个长。|不知明镜里，|何处得秋霜。
秋浦田舍翁，|采鱼水中宿。|妻子张白鹇，|结罝映深竹。
桃波一步地，|了了语声闻。|黯与山僧别，|低头礼白云。
苍苍森八桂，|兹地在湘南。|江作青罗带，|山如碧玉篸。|户多输翠羽，|家自种黄甘。|远胜登仙去，|飞鸾不假骖。
得即高歌失即休，|多愁多恨亦悠悠。|今朝有酒今朝醉，|明日愁来明日愁。
杏帘招客饮，|在望有山庄。|菱荇鹅儿水，|桑榆燕子梁。|一畦春韭绿，|十里稻花香。|盛世无饥馁，|何须耕织忙。
去年今日此门中，|人面桃花相映红。|人面不知何处去，|桃花依旧笑春风。
雪照山城玉指寒，|一声羌管怨楼间。|江南几度梅花发，|人在天涯鬓已斑。|星点点，|月团团。|倒流河汉入杯盘。|翰林风月三千首，|寄与吴姬忍泪看。
遥夜人何在，|澄潭月里行。|悠悠天宇旷，|切切故乡情。|外物寂无扰，|中流澹自清。|念归林叶换，|愁坐露华生。|犹有汀洲鹤，|宵分乍一鸣。
尘劳迥脱事非常，|紧把绳头做一场。|不经一番寒彻骨，|怎得梅花扑鼻香。
万壑树参天，|千山响杜鹃。|山中一夜雨，|树杪百重泉。|汉女输橦布，|巴人讼芋田。|文翁翻教授，|不敢倚先贤。
疏雨池塘见，|微风襟袖知。|阴阴夏木啭黄鹂，|何处飞来白鹭立移时。|易醉扶头酒，|难逢敌手棋。|日长偏与睡相宜，|睡起芭蕉叶上自题诗。
雨里鸡鸣一两家，|竹溪村路板桥斜。|妇姑相唤浴蚕去，|闲看中庭栀子花。
一片花飞减却春，|风飘万点正愁人。|且看欲尽花经眼，|莫厌伤多酒入唇。|江上小堂巢翡翠，|苑边高冢卧麒麟。|细推物理须行乐，|何用浮荣绊此身。|朝回日日典春衣，|每日江头尽醉归。|酒债寻常行处有，|人生七十古来稀。|穿花蛱蝶深深见，|点水蜻蜓款款飞。|传语风光共流转，|暂时相赏莫相违。
春江潮水连海平，|海上明月共潮生。|滟滟随波千万里，|何处春江无月明！|江流宛转绕芳甸，|月照花林皆似霰。|空里流霜不觉飞，|汀上白沙看不见。|江天一色无纤尘，|皎皎空中孤月轮。|江畔何人初见月？|江月何年初照人？|人生代代无穷已，|江月年年望相似。|不知江月待何人，|但见长江送流水。|白云一片去悠悠，|青枫浦上不胜愁。|谁家今夜扁舟子？|何处相思明月楼？|可怜楼上月裴回，|应照离人妆镜台。|玉户帘中卷不去，|捣衣砧上拂还来。|此时相望不相闻，|愿逐月华流照君。|鸿雁长飞光不度，|鱼龙潜跃水成文。|昨夜闲潭梦落花，|可怜春半不还家。|江水流春去欲尽，|江潭落月复西斜。|斜月沉沉藏海雾，|碣石潇湘无限路。|不知乘月几人归，|落月摇情满江树。
君不见，|黄河之水天上来，|奔流到海不复回。|君不见，|高堂明镜悲白发，|朝如青丝暮成雪。|人生得意须尽欢，|莫使金樽空对月。|天生我材必有用，|千金散尽还复来。|烹羊宰牛且为乐，|会须一饮三百杯。|岑夫子，|丹丘生，|将进酒，|杯莫停。|与君歌一曲，|请君为我倾耳听。|钟鼓馔玉不足贵，|但愿长醉不愿醒。|古来圣贤皆寂寞，|惟有饮者留其名。|陈王昔时宴平乐，|斗酒十千恣欢谑。|主人何为言少钱，|径须沽取对君酌。|五花马，|千金裘，|呼儿将出换美酒，|与尔同销万古愁。
霜草苍苍虫切切，|村南村北行人绝。|独出门前望野田，|月明荞麦花如雪。
少年易老学难成，|一寸光阴不可轻。|未觉池塘春草梦，|阶前梧叶已秋声。
去郭轩楹敞，|无村眺望赊。|澄江平少岸，|幽树晚多花。|细雨鱼儿出，|微风燕子斜。|城中十万户，|此地两三家。
蜀天常夜雨，|江槛已朝晴。|叶润林塘密，|衣干枕席清。|不堪祗老病，|何得尚浮名。|浅把涓涓酒，|深凭送此生。
微雨众卉新，|一雷惊蛰始。|田家几日闲，|耕种从此起。|丁壮俱在野，|场圃亦就理。|归来景常晏，|饮犊西涧水。|饥劬不自苦，|膏泽且为喜。|仓禀无宿储，|徭役犹未已。|方惭不耕者，|禄食出闾里。
少年佳节倍多情，|老去谁知感慨生；|不效艾符趋习俗，|但祈蒲酒话升平。|鬓丝日日添白头，|榴锦年年照眼明；|千载贤愚同瞬息，|几人湮没几垂名。
玉颗珊珊下月轮，|殿前拾得露华新。|至今不会天中事，|应是嫦娥掷与人。
东城渐觉风光好，|縠皱波纹迎客棹。|绿杨烟外晓寒轻，|红杏枝头春意闹。|浮生长恨欢娱少，|肯爱千金轻一笑。|为君持酒劝斜阳，|且向花间留晚照。
水调数声持酒听，|午醉醒来愁未醒。|送春春去几时回？|临晚镜，|伤流景，|往事后期空记省。|沙上并禽池上暝，|云破月来花弄影。|重重帘幕密遮灯，|风不定，|人初静，|明日落红应满径。
苑墙曲曲柳冥冥，|人静山空见一灯。|荷叶似云香不断，|小船摇曳入西陵。
别院深深夏席清，|石榴开遍透帘明。|树阴满地日当午，|梦觉流莺时一声。
战哭多新鬼，|愁吟独老翁。|乱云低薄暮，|急雪舞回风。|瓢弃尊无绿，|炉存火似红。|数州消息断，|愁坐正书空。
六出飞花入户时，|坐看青竹变琼枝。|如今好上高楼望，|盖尽人间恶路岐。
积雨空林烟火迟，|蒸藜炊黍饷东菑。|漠漠水田飞白鹭，|阴阴夏木啭黄鹂。|山中习静观朝槿，|松下清斋折露葵。|野老与人争席罢，|海鸥何事更相疑。
一天秋色冷晴湾，|无数峰峦远近间。|闲上山来看野水，|忽于水底见青山。
西山白雪三城戍，|南浦清江万里桥。|海内风尘诸弟隔，|天涯涕泪一身遥。|惟将迟暮供多病，|未有涓埃答圣朝。|跨马出郊时极目，|不堪人事日萧条。
东皋薄暮望，|徙倚欲何依。|树树皆秋色，|山山唯落晖。|牧人驱犊返，|猎马带禽归。|相顾无相识，|长歌怀采薇。
亭亭山上松，|瑟瑟谷中风。|风声一何盛，|松枝一何劲！|冰霜正惨凄，|终岁常端正。|岂不罹凝寒，|松柏有本性！
骊山四顾，|阿房，|一炬，|当时奢侈今何处？|只见草萧疏，|水萦纡。|至今遗恨迷烟树。|列国周齐秦汉楚，|赢，|都变做了土；|输，|都变做了土。
喇叭，|唢呐，|曲儿小腔儿大。|官船来往乱如麻，|全仗你抬声价。|军听了军愁，|民听了民怕。|哪里去辨甚么真共假？|眼见的吹翻了这家，|吹伤了那家，|只吹的水尽鹅飞罢！
三年羁旅客，|今日又南冠。|无限山河泪，|谁言天地宽！|已知泉路近，|欲别故乡难。|毅魄归来日，|灵旗空际看。
燎沉香，|消溽暑。|鸟雀呼晴，|侵晓窥檐语。|叶上初阳干宿雨，|水面清圆，|一一风荷举。|故乡遥，|何日去？|家住吴门，|久作长安旅。|五月渔郎相忆否？|小楫轻舟，|梦入芙蓉浦。
燕忙莺懒芳残，|正堤上、柳花飘坠。|轻飞乱舞，|点画青林，|全无才思。|闲趁游丝，|静临深院，|日长门闭。|傍珠帘散漫，|垂垂欲下，|依前被、风扶起。|兰帐玉人睡觉，|怪春衣、雪沾琼缀。|绣床旋满，|香毬无数，|才圆却碎。|时见蜂儿，|仰粘轻粉，|鱼吞池水。|望章台路杳，|金鞍游荡，|有盈盈泪。
结庐在人境，|而无车马喧。|问君何能尔？|心远地自偏。|采菊东篱下，|悠然见南山。|山气日夕佳，|飞鸟相与还。|此中有真意，|欲辨已忘言。
醉里且贪欢笑，|要愁那得工夫。|近来始觉古人书，|信著全无是处。|昨夜松边醉倒，|问松我醉何如？|只疑松动要来扶，|以手推松曰去。
李杜诗篇万口传，|至今已觉不新鲜。|江山代有才人出，|各领风骚数百年。
巴山楚水凄凉地，|二十三年弃置身。|怀旧空吟闻笛赋，|到乡翻似烂柯人。|沉舟侧畔千帆过，|病树前头万木春。|今日听君歌一曲，|暂凭杯酒长精神。
种豆南山下，|草盛豆苗稀。|晨兴理荒秽，|带月荷锄归。|道狭草木长，|夕露沾我衣。|衣沾不足惜，|但使愿无违。
丞相祠堂何处寻？|锦官城外柏森森。|映阶碧草自春色，|隔叶黄鹂空好音。|三顾频烦天下计，|两朝开济老臣心。|出师未捷身先死，|长使英雄泪满襟。
游蕲水清泉寺，|寺临兰溪，|溪水西流。|山下兰芽短浸溪，|松间沙路净无泥。|萧萧暮雨子规啼。|谁道人生无再少？|门前流水尚能西！|休将白发唱黄鸡。
峰峦如聚，|波涛如怒，|山河表里潼关路。|望西都，|意踌躇。|伤心秦汉经行处，|宫阙万间都做了土。|兴，|百姓苦；|亡，|百姓苦！
纤云弄巧，|飞星传恨，|银汉迢迢暗度。|金风玉露一相逢，|便胜却人间无数。|柔情似水，|佳期如梦，|忍顾鹊桥归路。|两情若是久长时，|又岂在朝朝暮暮。
众芳摇落独暄妍，|占尽风情向小园。|疏影横斜水清浅，|暗香浮动月黄昏。|霜禽欲下先偷眼，|粉蝶如知合断魂。|幸有微吟可相狎，|不须檀板共金尊。
渡远荆门外，|来从楚国游。|山随平野尽，|江入大荒流。|月下飞天镜，|云生结海楼。|仍怜故乡水，|万里送行舟。
神龟虽寿，|犹有竟时。|腾蛇乘雾，|终为土灰。|老骥伏枥，|志在千里。|烈士暮年，|壮心不已。|盈缩之期，|不但在天；|养怡之福，|可得永年。|幸甚至哉，|歌以咏志。
八方各异气，|千里殊风雨。|剧哉边海民，|寄身于草野。|妻子象禽兽，|行止依林阻。|柴门何萧条，|狐兔翔我宇。
枯藤老树昏鸦，|小桥流水人家，|古道西风瘦马。|夕阳西下，|断肠人在天涯。
强欲登高去，|无人送酒来。|遥怜故园菊，|应傍战场开。
终古高云簇此城，|秋风吹散马蹄声。|河流大野犹嫌束，|山入潼关不解平。
辛苦遭逢起一经，|干戈寥落四周星。|山河破碎风飘絮，|身世浮沉雨打萍。|惶恐滩头说惶恐，|零丁洋里叹零丁。|人生自古谁无死？|留取丹心照汗青。
黑云压城城欲摧，|甲光向日金鳞开。|角声满天秋色里，|塞上燕脂凝夜紫。|半卷红旗临易水，|霜重鼓寒声不起。|报君黄金台上意，|提携玉龙为君死！
八月秋高风怒号，|卷我屋上三重茅。|茅飞渡江洒江郊，|高者挂罥长林梢，|下者飘转沉塘坳。|南村群童欺我老无力，|忍能对面为盗贼。|公然抱茅入竹去，|唇焦口燥呼不得，|归来倚杖自叹息。|俄顷风定云墨色，|秋天漠漠向昏黑。|布衾多年冷似铁，|娇儿恶卧踏里裂。|床头屋漏无干处，|雨脚如麻未断绝。|自经丧乱少睡眠，|长夜沾湿何由彻！|安得广厦千万间，|大庇天下寒士俱欢颜，|风雨不动安如山。|呜呼！|何时眼前突兀见此屋，|吾庐独破受冻死亦足！
田家少闲月，|五月人倍忙。|夜来南风起，|小麦覆陇黄。|妇姑荷箪食，|童稚携壶浆。|相随饷田去，|丁壮在南冈。|足蒸暑土气，|背灼炎天光。|力尽不知热，|但惜夏日长。|复有贫妇人，|抱子在其旁。|右手秉遗穗，|左臂悬敝筐。|听其相顾言，|闻者为悲伤。|家田输税尽，|拾此充饥肠。|今我何功德，|曾不事农桑。|吏禄三百石，|岁晏有余粮。|念此私自愧，|尽日不能忘。
东临碣石，|以观沧海。|水何澹澹，|山岛竦峙。|树木丛生，|百草丰茂。|秋风萧瑟，|洪波涌起。|日月之行，|若出其中。|星汉灿烂，|若出其里。|幸甚至哉，|歌以咏志。
塞下秋来风景异，|衡阳雁去无留意。|四面边声连角起，|千嶂里，|长烟落日孤城闭。|浊酒一杯家万里，|燕然未勒归无计。|羌管悠悠霜满地。|人不寐，|将军白发征夫泪。
芙蓉金菊斗馨香，|天气欲重阳。|远村秋色如画，|红树间疏黄。|流水淡，|碧天长，|路茫茫。|凭高目断，|鸿雁来时，|无限思量。
春归何处？|寂寞无行路。|若有人知春去处，|唤取归来同住。|春无踪迹谁知？|除非问取黄鹂。|百啭无人能解，|因风飞过蔷薇。
滚滚长江东逝水，|浪花淘尽英雄。|是非成败转头空，|青山依旧在，|几度夕阳红。|白发渔樵江渚上，|惯看秋月春风。|一壶浊酒喜相逢，|古今多少事，|都付笑谈中。
千里莺啼绿映红，|水村山郭酒旗风。|南朝四百八十寺，|多少楼台烟雨中。
宣室求贤访逐臣，|贾生才调更无伦。|可怜夜半虚前席，|不问苍生问鬼神。
黄梅时节家家雨，|青草池塘处处蛙。|有约不来过夜半，|闲敲棋子落灯花。
本以高难饱，|徒劳恨费声。|五更疏欲断，|一树碧无情。|薄宦梗犹泛，|故园芜已平。|烦君最相警，|我亦举家清。
垂饮清露，|流响出疏桐。|居高声自远，|非是藉秋风。
卖炭翁，|伐薪烧炭南山中。|满面尘灰烟火色，|两鬓苍苍十指黑。|卖炭得钱何所营？|身上衣裳口中食。|可怜身上衣正单，|心忧炭贱愿天寒。|夜来城外一尺雪，|晓驾炭车辗冰辙。|牛困人饥日已高，|市南门外泥中歇。|翩翩两骑来是谁？|黄衣使者白衫儿。|手把文书口称敕，|回车叱牛牵向北。|一车炭，|千余斤，|宫使驱将惜不得。|半匹红纱一丈绫，|系向牛头充炭直。
弃我去者，|昨日之日不可留；|乱我心者，|今日之日多烦忧。|长风万里送秋雁，|对此可以酣高楼。|蓬莱文章建安骨，|中间小谢又清发。|俱怀逸兴壮思飞，|欲上青天揽明月。|抽刀断水水更流，|举杯消愁愁更愁。|人生在世不称意，|明朝散发弄扁舟。
中庭地白树栖鸦，|冷露无声湿桂花。|今夜月明人尽望，|不知秋思落谁家。
百战沙场碎铁衣，|城南已合数重围。|突营射杀呼延将，|独领残兵千骑归。
烽火照西京，|心中自不平。|牙璋辞凤阙，|铁骑绕龙城。|雪暗凋旗画，|风多杂鼓声。|宁为百夫长，|胜作一书生。
海畔风吹冻泥裂，|枯桐叶落枝梢折。|横笛闻声不见人，|红旗直上天山雪。
一封朝奏九重天，|夕贬潮州路八千。|欲为圣明除弊事，|肯将衰朽惜残年！|云横秦岭家何在？|雪拥蓝关马不前。|知汝远来应有意，|好收吾骨瘴江边。
马穿山径菊初黄，|信马悠悠野兴长。|万壑有声含晚籁，|数峰无语立斜阳。|棠梨叶落胭脂色，|荞麦花开白雪香。|何事吟余忽惆怅，|村桥原树似吾乡。
暧暧村烟暮，|牧童出深坞。|骑牛不顾人，|吹笛寻山去。
梳洗罢，|独倚望江楼。|过尽千帆皆不是，|斜晖脉脉水悠悠。|肠断白蘋洲。
青天有月来几时？|我今停杯一问之。|人攀明月不可得，|月行却与人相随。|皎如飞镜临丹阙，|绿烟灭尽清辉发。|但见宵从海上来，|宁知晓向云间没？|白兔捣药秋复春，|嫦娥孤栖与谁邻？|今人不见古时月，|今月曾经照古人。|古人今人若流水，|共看明月皆如此。|唯愿当歌对酒时，|月光长照金樽里。
汴水流，|泗水流，|流到瓜洲古渡头。|吴山点点愁。|思悠悠，|恨悠悠，|恨到归时方始休。|月明人倚楼。
山一程，水一程，身向榆关那畔行，夜深千帐灯。|风一更，雪一更，聒碎乡心梦不成，故园无此声。
红满枝，|绿满枝，|宿雨厌厌睡起迟，|闲庭花影移。|忆归期，|数归期。|梦见虽多相见稀，|相逢知几时。
一重山，两重山，|山远天高烟水寒，|相思枫叶丹。|菊花开，菊花残，|塞雁高飞人未还，|一帘风月闲。
晨起动征铎，|客行悲故乡。|鸡声茅店月，|人迹板桥霜。|槲叶落山路，|枳花明驿墙。|因思杜陵梦，|凫雁满回塘。
适与野情惬，|千山高复低。|好峰随处改，|幽径独行迷。|霜落熊升树，|林空鹿饮溪。|人家在何许，|云外一声鸡。
明月出天山，|苍茫云海间。|长风几万里，|吹度玉门关。|汉下白登道，|胡窥青海湾。|由来征战地，|不见有人还。|戍客望边邑，|思归多苦颜。|高楼当此夜，|叹息未应闲。
花近高楼伤客心，|万方多难此登临。|锦江春色来天地，|玉垒浮云变古今。|北极朝廷终不改，|西山寇盗莫相侵。|可怜后主还祠庙，|日暮聊为《梁甫吟》。
君不见走马川行雪海边，|平沙莽莽黄入天。|轮台九月风夜吼，|一川碎石大如斗，|随风满地石乱走。|匈奴草黄马正肥，|金山西见烟尘飞，|汉家大将西出师。|将军金甲夜不脱，|半夜军行戈相拨，|风头如刀面如割。|马毛带雪汗气蒸，|五花连钱旋作冰，|幕中草檄砚水凝。|虏骑闻之应胆慑，|料知短兵不敢接，|车师西门伫献捷。
风劲角弓鸣，|将军猎渭城。|草枯鹰眼疾，|雪尽马蹄轻。|忽过新丰市，|还归细柳营。|回看射雕处，|千里暮云平。
凤凰台上凤凰游，|凤去台空江自流。|吴宫花草埋幽径，|晋代衣冠成古丘。|三山半落青天外，|二水中分白鹭洲。|总为浮云能蔽日，|长安不见使人愁。
山际见来烟，|竹中窥落日。|鸟向檐上飞，|云从窗里出。
暮投石壕村，|有吏夜捉人。|老翁逾墙走，|老妇出门看。|吏呼一何怒！|妇啼一何苦！|听妇前致词，|三男邺城戍。|一男附书至，|二男新战死。|存者且偷生，|死者长已矣！|室中更无人，|惟有乳下孙。|有孙母未去，|出入无完裙。|老妪力虽衰，|请从吏夜归，|急应河阳役，|犹得备晨炊。|夜久语声绝，|如闻泣幽咽。|天明登前途，|独与老翁别。
纨绔不饿死，|儒冠多误身。|丈人试静听，|贱子请具陈。|甫昔少年日，|早充观国宾。|读书破万卷，|下笔如有神。|赋料扬雄敌，|诗看子建亲。|李邕求识面，|王翰愿卜邻。|自谓颇挺出，|立登要路津。|致君尧舜上，|再使风俗淳。|此意竟萧条，|行歌非隐沦。|骑驴十三载，|旅食京华春。|朝扣富儿门，|暮随肥马尘。|残杯与冷炙，|到处潜悲辛。|主上顷见征，|欻然欲求伸。|青冥却垂翅，|蹭蹬无纵鳞。|甚愧丈人厚，|甚知丈人真。|每于百僚上，|猥颂佳句新。|窃效贡公喜，|难甘原宪贫。|焉能心怏怏，|只是走踆踆。|今欲东入海，|即将西去秦。|尚怜终南山，|回首清渭滨。|常拟报一饭，|况怀辞大臣。|白鸥没浩荡，|万里谁能驯？
白日依山尽，|黄河入海流。|欲穷千里目，|更上一层楼。
日照香炉生紫烟，|遥看瀑布挂前川。|飞流直下三千尺，|疑是银河落九天。
危楼高百尺，|手可摘星辰。|不敢高声语，|恐惊天上人。
草长莺飞二月天，|拂堤杨柳醉春烟。|儿童散学归来早，|忙趁东风放纸鸢。
水绕陂田竹绕篱，|榆钱落尽槿花稀。|夕阳牛背无人卧，|带得寒鸦两两归。
碧玉妆成一树高，|万条垂下绿丝绦。|不知细叶谁裁出，|二月春风似剪刀。
乱条犹未变初黄，|倚得东风势便狂。|解把飞花蒙日月，|不知天地有清霜。
毕竟西湖六月中，|风光不与四时同。|接天莲叶无穷碧，|映日荷花别样红。
两个黄鹂鸣翠柳，|一行白鹭上青天。|窗含西岭千秋雪，|门泊东吴万里船。
迟日江山丽，|春风花草香。|泥融飞燕子，|沙暖睡鸳鸯。
江碧鸟逾白，|山青花欲燃。|今春看又过，|何日是归年？
春寒恻恻掩重门，|金鸭香残火尚温。|燕子不来花又落，|一庭风雨自黄昏。
竹影和诗瘦，|梅花入梦香。|可怜今夜月，|不肯下西厢。
古木阴中系短篷，|杖藜扶我过桥东。|沾衣欲湿杏花雨，|吹面不寒杨柳风。
萧萧梧叶送寒声，|江上秋风动客情。|知有儿童挑促织，|夜深篱落一灯明。
独在异乡为异客，|每逢佳节倍思亲。|遥知兄弟登高处，|遍插茱萸少一人。
天门中断楚江开，|碧水东流至此回。|两岸青山相对出，|孤帆一片日边来。
水光潋滟晴方好，|山色空蒙雨亦奇。|欲把西湖比西子，|淡妆浓抹总相宜。
胜日寻芳泗水滨，|无边光景一时新。|等闲识得东风面，|万紫千红总是春。
一夕轻雷落万丝，|霁光浮瓦碧参差。|有情芍药含春泪，|无力蔷薇卧晓枝。
阴阴溪曲绿交加，|小雨翻萍上浅沙。|鹅鸭不知春去尽，|争随流水趁桃花。
轻花细叶满林端，|昨夜春风晓色寒。|黄鸟不堪愁里听，|绿杨宜向雨中看。
七夕今宵看碧霄，|牵牛织女渡河桥。|家家乞巧望秋月，|穿尽红丝几万条。
云母屏风烛影深，|长河渐落晓星沉。|嫦娥应悔偷灵药，|碧海青天夜夜心。
横看成岭侧成峰，|远近高低各不同。|不识庐山真面目，|只缘身在此山中。
故人西辞黄鹤楼，|烟花三月下扬州。|孤帆远影碧空尽，|唯见长江天际流。
众鸟高飞尽，|孤云独去闲。|相看两不厌，|只有敬亭山。
湖光秋月两相和，|潭面无风镜未磨。|遥望洞庭山水翠，|白银盘里一青螺。
江南好，|风景旧曾谙。|日出江花红胜火，|春来江水绿如蓝。|能不忆江南？
绿遍山原白满川，|子规声里雨如烟。|乡村四月闲人少，|才了蚕桑又插田。
西塞山前白鹭飞，|桃花流水鳜鱼肥。|青箬笠，绿蓑衣，|斜风细雨不须归。
京口瓜洲一水间，|钟山只隔数重山。|春风又绿江南岸，|明月何时照我还。
利欲驱人万火牛，|江湖浪迹一沙鸥。|日长似岁闲方觉，|事大如天醉亦休。|砧杵敲残深巷月，|井梧摇落故园秋。|欲舒老眼无高处，|安得元龙百尺楼。
洛阳城里见秋风，|欲作家书意万重。|复恐匆匆说不尽，|行人临发又开封。
草铺横野六七里，|笛弄晚风三四声。|归来饱饭黄昏后，|不脱蓑衣卧月明。
一叶渔船两小童，|收篙停棹坐船中。|怪生无雨都张伞，|不是遮头是使风。
茅檐低小，|溪上青青草。|醉里吴音相媚好，|白发谁家翁媪？|大儿锄豆溪东，|中儿正织鸡笼。|最喜小儿亡赖，|溪头卧剥莲蓬。
小娃撑小艇，|偷采白莲回。|不解藏踪迹，|浮萍一道开。
泉眼无声惜细流，|树阴照水爱晴柔。|小荷才露尖尖角，|早有蜻蜓立上头。
今日复今日，今日何其少！|今日又不为，此事何时了？|人生百年几今日？今日不为真可惜！|若言姑待明朝至，明朝又有明朝事。|为君聊赋《今日诗》，努力请从今日始！
明日复明日，明日何其多！|日日待明日，万事成蹉跎！|世人皆被明日累，明日无穷老将至。|晨昏滚滚水东流，今古悠悠日西坠。|百年明日能几何？请君听我《明日歌》。
明日复明日，|明日何其多。|我生待明日，|万事成蹉跎。|世人若被明日累，|春去秋来老将至。|朝看水东流，|暮看日西坠。|百年明日能几何？|请君听我明日歌。|明日复明日，|明日何其多！|日日待明日，|万事成蹉跎。|世人皆被明日累，|明日无穷老将至。|晨昏滚滚水东流，|今古悠悠日西坠。|百年明日能几何？|请君听我明日歌。
银烛秋光冷画屏，|轻罗小扇扑流萤。|天阶夜色凉如水，|坐看牵牛织女星。
黄河远上白云间，|一片孤城万仞山。|羌笛何须怨杨柳，|春风不度玉门关。
葡萄美酒夜光杯，|欲饮琵琶马上催。|醉卧沙场君莫笑，|古来征战几人回？
浑成紫檀金屑文，|作得琵琶声入云。|胡地迢迢三万里，|那堪马上送明君。|异方之乐令人悲，|羌笛胡笳不用吹。|坐看今夜关山月，|思杀边城游侠儿。
好雨知时节，|当春乃发生。|随风潜入夜，|润物细无声。|野径云俱黑，|江船火独明。|晓看红湿处，|花重锦官城。
浮云不共此山齐，|山霭苍苍望转迷。|晓月暂飞高树里，|秋河隔在数峰西。
清明时节雨纷纷，|路上行人欲断魂。|借问酒家何处有，|牧童遥指杏花村。
无花无酒过清明，|兴味萧然似野僧。|昨日邻家乞新火，|晓窗分与读书灯。
向晚意不适，|驱车登古原。|夕阳无限好，|只是近黄昏。
杨柳青青江水平，|闻郎江上唱歌声。|东边日出西边雨，|道是无晴却有晴。
朝辞白帝彩云间，|千里江陵一日还。|两岸猿声啼不住，|轻舟已过万重山。
日暮苍山远，|天寒白屋贫。|柴门闻犬吠，|风雪夜归人。
暗暗淡淡紫，|融融冶冶黄。|陶令篱边色，|罗含宅里香。|几时禁重露，|实是怯残阳。|愿泛金鹦鹉，|升君白玉堂。
秋丛绕舍似陶家，|遍绕篱边日渐斜。|不是花中偏爱菊，|此花开尽更无花。
待到秋来九月八，|我花开后百花杀。|冲天香阵透长安，|满城尽带黄金甲。
春城无处不飞花，|寒食东风御柳斜。|日暮汉宫传蜡烛，|轻烟散入五侯家。
山外青山楼外楼，|西湖歌舞几时休？|暖风熏得游人醉，|直把杭州作汴州。
咬定青山不放松，|立根原在破岩中。|千磨万击还坚劲，|任尔东西南北风。
生当作人杰，|死亦为鬼雄。|至今思项羽，|不肯过江东。
离离原上草，|一岁一枯荣。|野火烧不尽，|春风吹又生。|远芳侵古道，|晴翠接荒城。|又送王孙去，|萋萋满别情。
人闲桂花落，|夜静春山空。|月出惊山鸟，|时鸣春涧中。
一道残阳铺水中，|半江瑟瑟半江红。|可怜九月初三夜，|露似真珠月似弓。
黄四娘家花满蹊，|千朵万朵压枝低。|留连戏蝶时时舞，|自在娇莺恰恰啼。
黄师塔前江水东，|春光懒困倚微风。|桃花一簇开无主，|可爱深红爱浅红。
胡马大宛名，|锋棱瘦骨成。|竹批双耳峻，|风入四蹄轻。|所向无空阔，|真堪托死生。|骁腾有如此，|万里可横行。
大漠沙如雪，|燕山月似钩。|何当金络脑，|快走踏清秋。
溪水无情似有情，|入山三日得同行。|岭头便是分头处，|惜别潺湲一夜声。
飞来山上千寻塔，|闻说鸡鸣见日升。|不畏浮云遮望眼，|自缘身在最高层。
十五从军征，|八十始得归。|道逢乡里人：|“家中有阿谁？”|“遥看是君家，|松柏冢累累。”|兔从狗窦入，|雉从梁上飞，|中庭生旅谷，|井上生旅葵。|舂谷持作饭，|采葵持作羹。|羹饭一时熟，|不知贻阿谁。|出门东向看，|泪落沾我衣。
千里黄云白日曛，|北风吹雁雪纷纷。|莫愁前路无知己，|天下谁人不识君？
远上寒山石径斜，|白云生处有人家。|停车坐爱枫林晚，|霜叶红于二月花。
青山不识我姓字，|我亦不识青山名。|飞来白鸟似相识，|对我对山三两声。
月落乌啼霜满天，|江枫渔火对愁眠。|姑苏城外寒山寺，|夜半钟声到客船。
峨眉山月半轮秋，|影入平羌江水流。|夜发清溪向三峡，|思君不见下渝州。
爆竹声中一岁除，|春风送暖入屠苏。|千门万户曈曈日，|总把新桃换旧符。
千山鸟飞绝，|万径人踪灭。|孤舟蓑笠翁，|独钓寒江雪。
千里莺啼绿映红，|水村山郭酒旗风。|南朝四百八十寺，|多少楼台烟雨中。
云淡风轻近午天，|傍花随柳过前川。|时人不识余心乐，|将谓偷闲学少年。
蓬头稚子学垂纶，|侧坐莓苔草映身。|路人借问遥招手，|怕得鱼惊不应人。
松下问童子，|言师采药去。|只在此山中，|云深不知处。
牧童骑黄牛，|歌声振林樾。|意欲捕鸣蝉，|忽然闭口立。
应怜屐齿印苍苔，|小扣柴扉久不开。|春色满园关不住，|一枝红杏出墙来。
篱落疏疏一径深，|树头新绿未成阴。|儿童急走追黄蝶，|飞入菜花无处寻。
黑云翻墨未遮山，|白雨跳珠乱入船。|卷地风来忽吹散，|望湖楼下水如天。
剑外忽传收蓟北，|初闻涕泪满衣裳。|却看妻子愁何在，|漫卷诗书喜欲狂。|白日放歌须纵酒，|青春作伴好还乡。|即从巴峡穿巫峡，|便下襄阳向洛阳。
死去元知万事空，|但悲不见九州同。|王师北定中原日，|家祭无忘告乃翁。
古人学问无遗力，|少壮工夫老始成。|纸上得来终觉浅，|绝知此事要躬行。
半亩方塘一鉴开，|天光云影共徘徊。|问渠那得清如许？|为有源头活水来。
昨夜江边春水生，|蒙冲巨舰一毛轻。|向来枉费推移力，|此日中流自在行。
千锤万凿出深山，|烈火焚烧若等闲。|粉骨碎身浑不怕，|要留清白在人间。
我家洗砚池头树，|朵朵花开淡墨痕。|不要人夸好颜色，|只留清气满乾坤。
金谷年年，|乱生春色谁为主？|余花落处，|满地和烟雨。|又是离歌，|一阕长亭暮。|王孙去，|萋萋无数，|南北东西路。
人人尽说江南好，|游人只合江南老。|春水碧于天，|画船听雨眠。|垆边人似月，|皓腕凝霜雪。|未老莫还乡，|还乡须断肠。
岸远沙平，|日斜归路晚霞明。|孔雀自怜金翠尾，|临水，|认得行人惊不起。
乘彩舫，|过莲塘，|棹歌惊起睡鸳鸯。|游女带香偎伴笑，|争窈窕，|竞折团荷遮晚照。
雨恨云愁，|江南依旧称佳丽。|水村渔市，|一缕孤烟细。|天际征鸿|遥认行如缀。|平生事，|此时凝睇，|谁会凭栏意。
谁道闲情抛弃久？|每到春来，|惆怅还依旧。|日日花前常病酒，|不辞镜里朱颜瘦。|河畔青芜堤上柳，|为问新愁，|何事年年有？|独立小桥风满袖，|平林新月人归后。
西园春早，|夹径抽新草。|冰散漪澜生碧沼，|寒在梅花先老。|与君同饮金杯，|饮余相取徘徊。|次第小桃将发，|轩车莫厌频来。
无言独上西楼，|月如钩，|寂寞梧桐深院锁清秋。|剪不断，|理还乱，|是离愁，|别是一般滋味在心头。
多少恨，|昨夜梦魂中。|还似旧时游上苑，|车如流水马如龙，|花月正春风。
春花秋月何时了，|往事知多少。|小楼昨夜又东风，|故国不堪回首月明中。|雕栏玉砌应犹在，|只是朱颜改。|问君能有几多愁，|恰似一江春水向东流。
帘外雨潺潺，|春意阑珊。|罗衾不耐五更寒。|梦里不知身是客，|一晌贪欢。|独自莫凭栏，|无限江山，|别时容易见时难。|流水落花春去也，|天上人间。
林花谢了春红，|太匆匆，|无奈朝来寒雨晚来风。|胭脂泪，|相留醉，|几时重，|自是人生长恨水长东。
长忆西山，|灵隐寺前三竺后，|冷泉亭上旧曾游，|三伏似清秋。|白猿时见攀高树，|长啸一声何处去？|别来几向画图看，|终是欠峰峦。
碧云天，|黄叶地，|秋色连波，|波上寒烟翠。|山映斜阳天接水，|芳草无情，|更在斜阳外。|黯乡魂，|追旅思，|夜夜除非，|好梦留人睡。|明月楼高休独倚，|酒入愁肠，|化作相思泪。
数声，|又报芳菲歇。|惜春更把残红折，|雨轻风色暴，|梅子青时节。|永丰柳，|无人尽日飞花雪。|莫把幺弦拨，|怨极弦能说。|天不老，|情难绝，|心似双丝网，|中有千千结。|夜过也，|东窗未白孤灯灭。
伤高怀远几时穷？|无物似情浓。|离愁正引千丝乱，|更东陌，|飞絮濛濛。|嘶骑渐遥，|征尘不断，|何处认郎踪？|双鸳池沼水溶溶，|南北小桡通。|梯横画阁黄昏后，|又还是，|斜月帘栊。|沉恨细思，|不如桃杏，|犹解嫁东风。
绿杨芳草长亭路，|年少抛人容易去。|楼头残梦五更钟，|花底离愁三月雨。|无情不似多情苦，|一寸还成千万缕。|天涯地角有穷时，|只有相思无尽处。
槛菊愁烟兰泣露。|罗幕轻寒，|燕子双飞去。|明月不谙离恨苦，|斜光到晓穿朱户。|昨夜西风凋碧树。|独上高楼，|望尽天涯路。|欲寄彩笺无尺素，|山长水阔知何处！
燕子来时新社，|梨花落后清明。|池上碧苔三四点，|叶底黄鹂一两声，|日长飞絮轻。|巧笑东邻女伴，|采桑径里逢迎。|疑怪昨宵春梦好，|原是今朝斗草赢，|笑从双脸生。
一曲新词酒一杯，|去年天气旧亭台，|夕阳西下几时回？|无可奈何花落去，|似曾相识燕归来，|小园香径独徘徊。
红笺小字，|说尽平生意。|鸿雁在云鱼在水，|惆怅此情难寄。|斜阳独倚西楼，|遥山恰对帘钩。|人面不知何处，|绿波依旧东流。
祖席离歌，|长亭别宴，|香尘已隔犹回面。|居人匹马映林嘶，|行人去棹依波转。|画阁魂消，|高楼目断，|斜阳只送平波远。|无穷无尽是离愁，|天涯地角寻思遍。
东城渐觉风光好，|縠皱波纹迎客棹。|绿杨烟外晓寒轻，|红杏枝头春意闹。|浮生长恨欢娱少，|肯爱千金轻一笑。|为君持酒劝斜阳，|且向花间留晚照。
清晨帘幕卷轻霜，|呵手试梅妆。|都缘自有离恨，|故画作远山长。|思往事，|惜流芳，|易成伤。|拟歌先敛，|欲笑还颦，|最断人肠。
群芳过后西湖好，|狼藉残红，|飞絮濛濛，|垂柳阑干尽日风。|笙歌散尽游人去，|始觉春空，|垂下帘栊，|双燕归来细雨中。
轻舟短棹西湖好，|绿水逶迤，|芳草长堤，|隐隐笙歌处处随。|无风水面琉璃滑，|不觉船移，|微动涟漪，|惊起沙禽掠岸飞。
庭院深深深几许？|杨柳堆烟，|帘幕无重数。|玉勒雕鞍游冶处，|楼高不见章台路。|雨横风狂三月暮，|门掩黄昏，|无计留春住。|泪眼问花花不语，|乱红飞过秋千去。
把酒祝东风，|且共从容。|垂杨紫陌洛城东，|总是当时携手处，|游遍芳丛。|聚散苦匆匆，|此恨无穷。|今年花胜去年红，|可惜明年花更好，|知与谁同？
一年春事都来几？|早过了，|三之二。|绿暗红嫣浑可事。|绿杨庭院，|暖风帘幕，|有个人憔悴。|买花载酒长安市，|又争似家山见桃李？|不枉东风吹客泪，|相思难表，|梦魂无据，|惟有归来是。
去年元夜时，|花市灯如昼。|月上柳梢头，|人约黄昏后。|今年元夜时，|月与灯依旧。|不见去年人，|泪湿春衫袖。
一派潺湲流碧涨，|新亭四面山相向。|翠竹岭头明月上，|迷俯仰，|月轮正在泉中漾。|更待高秋天气爽，|菊花香里开新酿。|酒美宾嘉真胜赏，|红粉唱，|山深分外歌声响。
寒蝉凄切，|对长亭晚，|骤雨初歇。|都门帐饮无绪，|留恋处，|兰舟催发。|执手相看泪眼，|竟无语凝噎。|念去去，|千里烟波，|暮霭沉沉楚天阔。|多情自古伤离别，|更那堪冷落清秋节。|今宵酒醒何处？|杨柳岸晓风残月。|此去经年，|应是良辰好景虚设。|便纵有千种风情，|更与何人说！
伫倚危楼风细细，|望极春愁，|黯黯生天际。|草色烟光残照里，|无言谁会凭阑意？|拟把疏狂图一醉，|对酒当歌，|强乐还无味。|衣带渐宽终不悔，|为伊消得人憔悴。
长安古道马迟迟，|高柳乱蝉嘶。|夕阳岛外，|秋风原上，|目断四天垂。|归云一去无踪迹，|何处是前期？|狎兴生疏，|酒徒萧索，|不似少年时。
月华收，|云淡霜天曙。|西征客，|此时情苦。|翠娥执手，|送临歧，|轧轧开朱户。|千娇面，|盈盈伫立，|无言有泪，|断肠争忍回顾？|一叶兰舟，|便凭急桨凌波去。|贪行色，|岂知离绪。|万般方寸，|但饮恨，|脉脉同谁语？|更回首，|重城不见，|寒江天外，|隐隐两三烟树。
自春来，|惨绿愁红，|芳心是事可可。|日上花梢，|莺穿柳带，|犹压香衾卧。|暖酥消，|腻云亸，|终日厌厌倦梳裹。|无那。|恨薄情一去，|音书无个。|早知恁么，|悔当初，|不把雕鞍锁。|向鸡窗，|只与蛮笺象管，|拘束教吟课。|镇相随，|莫抛躲，|针线闲拈伴伊坐。|和我，|免使少年光阴虚过。
留春不住，|费尽莺儿语。|满地残红宫锦污，|昨夜南园风雨。|小怜初上琵琶，|晓来思绕天涯。|不肯画堂朱户，|春风自在杨花。
似花还似非花，|也无人惜从教坠。|抛家傍路，|思量却是，|无情有思。|萦损柔肠，|困酣娇眼，|欲开还闭。|梦随风万里，|寻郎去处，|又还被莺呼起。|不恨此花飞尽，|恨西园，|落红难缀。|晓来雨过，|遗踪何在？|一池萍碎。|春色三分，|二分尘土，|一分流水。|细看来，|不是杨花，|点点是离人泪。
夜饮东坡醒复醉，|归来仿佛三更。|家童鼻息已雷鸣，|敲门都不应，|倚杖听江声。|长恨此身非我有，|何时忘却营营。|夜阑风静縠纹平，|小舟从此逝，|江海寄余生。
菊暗荷枯一夜霜，|新苞绿叶照林光，|竹篱茅舍出青黄。|香雾噀人惊半破，|清泉流齿怯初尝，|吴姬三日手犹香。
谁作桓伊三弄，|惊破绿窗幽梦？|新月与愁烟，|满江天。|欲去又还不去，|明日落花飞絮。|飞絮送行舟，|水东流。
暮云收尽溢清寒，|银汉无声转玉盘。|此生此夜不长好，|明月明年何处看？
花褪残红青杏小，|燕子飞时，|绿水人家绕。|枝上柳绵吹又少，|天涯何处无芳草！|墙里秋千墙外道，|墙外行人，|墙里佳人笑。|笑渐不闻声渐悄，|多情却被无情恼。
为向东坡传语，|人在玉堂深处。|别后有谁来？|雪压小桥无路。|归去，|归去，|江上一犁春雨。
明月几时有？|把酒问青天。|不知天上宫阙，|今夕是何年。|我欲乘风归去，|又恐琼楼玉宇，|高处不胜寒。|起舞弄清影，|何似在人间？|转朱阁，|低绮户，|照无眠。|不应有恨，|何事长向别时圆？|人有悲欢离合，|月有阴晴圆缺，|此事古难全。|但愿人长久，|千里共婵娟。
大江东去，|浪淘尽，|千古风流人物。|故垒西边，|人道是，|三国周郎赤壁。|乱石穿空，|惊涛拍岸，|卷起千堆雪。|江山如画，|一时多少豪杰！|遥想公瑾当年，|小乔初嫁了，|雄姿英发。|羽扇纶巾，|谈笑间，|樯橹灰飞烟灭。|故国神游，|多情应笑我，|早生华发。|人生如梦，|一樽还酹江月。
秋风湖上萧萧雨，|使君欲去还留住。|今日漫留君，|明朝愁杀人。|尊前千点泪，|洒向长河水。|不用敛双娥，|路人啼更多。
簌簌衣巾落枣花，|村南村北响缫车，|牛衣古柳卖黄瓜。|酒困路长惟欲睡，|日高人渴漫思茶，|敲门试问野人家。
渔父饮，|谁家去？|鱼蟹一时分付。|酒无多少醉为期，|彼此不论钱数。
莫听穿林打叶声，|何妨吟啸且徐行。|竹杖芒鞋轻胜马，|谁怕？一蓑烟雨任平生。|料峭春风吹酒醒，|微冷，|山头斜照却相迎。|回首向来萧瑟处，|归去，|也无风雨也无晴。
十年生死两茫茫，|不思量，|自难忘。|千里孤坟，|无处话凄凉。|纵使相逢应不识，|尘满面，|鬓如霜。|夜来幽梦忽还乡，|小轩窗，|正梳妆。|相顾无言，|惟有泪千行。|料得年年肠断处，|明月夜，|短松冈。
老夫聊发少年狂，|左牵黄，|右擎苍，|锦帽貂裘，|千骑卷平冈。|为报倾城随太守，|亲射虎，|看孙郎。|酒酣胸胆尚开张，|鬓微霜，|又何妨。|持节云中，|何日遣冯唐？|会挽雕弓如满月，|西北望，|射天狼。
我住长江头，|君住长江尾。|日日思君不见君，|共饮长江水。|此水几时休，|此恨何时已。|只愿君心似我心，|定不负相思意！
水是眼波横，|山是眉峰聚。|欲问行人去那边？|眉眼盈盈处。|才始送春归，|又送君归去。|若到江南赶上春，|千万和春住。
小桃灼灼柳毵毵，|春色满江南。|雨晴风暖烟淡，|天气正醺酣。|山泼黛，|水挼蓝，|翠相搀。|歌楼酒旆，|故故招人，|权典青衫。
梅英疏淡，|冰澌溶泄，|东风暗换年华。|金谷俊游，|铜驼巷陌，|新晴细履平沙。|长记误随车，|正絮翻蝶舞，|芳思交加。|柳下桃蹊，|乱分春色到人家。|西园夜饮鸣笳，|有华灯碍月，|飞盖妨花。|兰苑未空，|行人渐老，|重来是事堪嗟。|烟暝酒旗斜，|但倚楼极目，|时见栖鸦。|无奈归心，|暗随流水到天涯。
天涯旧恨，|独自凄凉人不问。|欲见回肠，|断尽金炉小篆香。|黛蛾长敛，|任是春风吹不展。|困倚危楼，|过尽飞鸿字字愁。
漠漠轻寒上小楼，|晓阴无赖似穷秋，|淡烟流水画屏幽。|自在飞花轻似梦，|无边丝雨细如愁，|宝帘闲挂小银钩。
遥夜沉沉如水，|风紧驿亭深闭。|梦破鼠窥灯，|霜送晓寒侵被，|无寐，|无寐，|门外马嘶人起。
砧面莹，|杵声齐，|捣就征衣泪墨题。|寄到玉关应万里，|戍人犹在玉关西。
清波门外拥轻衣，|杨花相送飞。|西湖又还春晚，|水树乱莺啼。|闲院宇，|小帘帏，|晚初归。|钟声已过，|篆香才点，|月到门时。
楼上晴天碧四垂，|楼前芳草接天涯。|劝君莫上最高梯。|新笋已成堂下竹，|落花都上燕巢泥，|忍听林表杜鹃啼。
南都石黛扫晴山，|衣薄耐朝寒。|一夕东风，|海棠花谢，|楼上卷帘看。|而今丽日明如洗，|南陌暖雕鞍。|归赏园林，|喜无风雨，|春鸟报平安。
征骑初停，|酒行莫放离歌举。|柳汀烟浦，|看尽江南路。|苦恨斜阳，|冉冉催人去。|空回顾，|淡烟横素，|不见扬鞭处。
秋阴时晴渐向暝，|变一庭凄冷。|伫听寒声，|云深无雁影。|更深人去寂静，|但照壁，|孤灯相映。|酒已都醒，|如何消夜永？
叶下斜阳照水，|卷轻浪、沉沉千里。|桥上酸风射眸子。|立多时，|看黄昏，|灯火市。|古屋寒窗底，|听几片，|井桐飞坠。|不恋单衾再三起，|有谁知，|为萧娘，|书一纸？
朝云横渡，|辘辘车声如水去。|白草黄沙，|月照孤村三两家。|飞鸿过也，|万结愁肠无昼夜。|渐近燕山，|回首乡关归路难。
缥缈危亭，|笑谈独在千峰上。|与谁同赏，|万里横烟浪。|老去情怀，|犹作天涯想。|空惆怅，|少年豪放，|莫学衰翁样。
薄雾浓云愁永昼，|瑞脑消金兽。|佳节又重阳，|玉枕纱厨，|半夜凉初透。|东篱把酒黄昏后，|有暗香盈袖。|莫道不消魂，|帘卷西风，|人比黄花瘦。
萧条庭院，|又斜风细雨，|重门须闭。|宠柳娇花寒食近，|种种恼人天气。|险韵诗成，|扶头酒醒，|别是闲滋味。|征鸿过尽，|万千心事难寄。|楼上几日春寒，|帘垂四面，|玉阑干慵倚。|被冷香消新梦觉，|不许愁人不起。|清露晨流，|新桐初引，|多少游春意。|日高烟敛，|更看今日晴未。
蹴罢秋千，|起来慵整纤纤手。|露浓花瘦，|薄汗轻衣透。|见有人来，|袜刬金钗溜，|和羞走。|倚门回首，|却把青梅嗅。
风住尘香花已尽，|日晚倦梳头。|物是人非事事休，|欲语泪先流。|闻说双溪春尚好，|也拟泛轻舟。|只恐双溪舴艋舟，|载不动许多愁。
髻子伤春慵更梳。|晚风庭院落梅初。|淡云来往月疏疏。|玉鸭薰炉闲瑞脑，|朱樱斗帐掩流苏。|通犀还解辟寒无。
昨夜雨疏风骤，|浓睡不消残酒。|试问卷帘人，|却道海棠依旧。|知否？|知否？|应是绿肥红瘦。
天接云涛连晓雾，|星河欲转千帆舞。|仿佛梦魂归帝所，|闻天语，|殷勤问我归何处。|我报路长嗟日暮，|学诗谩有惊人句。|九万里风鹏正举，|风休住，|蓬舟吹取三山去。
寻寻觅觅，|冷冷清清，|凄凄惨惨戚戚。|乍暖还寒时候，|最难将息。|三杯两盏淡酒，|怎敌他，|晚来风急！雁过也，|正伤心，|却是旧时相识。|满地黄花堆积，|憔悴损，|如今有谁堪摘？|守着窗儿，|独自怎生得黑！|梧桐更兼细雨，|到黄昏，|点点滴滴。|这次第，|怎一个愁字了得！
红藕香残玉簟秋。|轻解罗裳，|独上兰舟。|云中谁寄锦书来？|雁字回时，|月满西楼。|花自飘零水自流。|一种相思，|两处闲愁。|此情无计可消除，|才下眉头，|却上心头。
常记溪亭日暮，|沉醉不知归路。|兴尽晚回舟，|误入藕花深处。|争渡，|争渡，|惊起一滩鸥鹭。
金陵城上西楼，|倚清秋。|万里夕阳垂地，|大江流。|中原乱，|簪缨散，|几时收？|试倩悲风吹泪，|过扬州。
怒发冲冠，|凭栏处，|潇潇雨歇。|抬望眼，|仰天长啸，|壮怀激烈。|三十功名尘与土，|八千里路云和月。|莫等闲，|白了少年头，|空悲切。|靖康耻，|犹未雪，|臣子恨，|何时灭！驾长车，|踏破贺兰山缺。|壮志饥餐胡虏肉，|笑谈渴饮匈奴血。|待从头，|收拾旧山河，|朝天阙。
倚天绝壁，|直下江千尺。|天际两蛾凝黛，|愁与恨，|几时极？|怒潮风正急，|酒醒闻塞笛。|试问谪仙何处？|青山外，|远烟碧。
雪晓清笳乱起，|梦游处，|不知何地。|铁骑无声望似水。|想关河，|雁门西，|青海际。|睡觉寒灯里，|漏声断，|月斜窗纸。|自许封侯在万里。|有谁知，|鬓虽残，|心未死？
家住苍烟落照间，|丝毫尘事不相关。|斟残玉瀣行穿竹，|卷罢黄庭卧看山。|贪啸傲，|任衰残，|不妨随处一开颜。|元知造物心肠别，|老却英雄似等闲！
茅檐人静，|蓬窗灯暗，|春晚连江风雨。|林莺巢燕总无声，|但月夜、常啼杜宇。|催成清泪，|惊残孤梦，|又拣深枝飞去。|故山犹自不堪听，|况半世，|飘然羁旅！
秋到边城角声哀，|烽火照高台。|悲歌击筑，|凭高酹酒，|此兴悠哉。|多情谁似南山月，|特地暮云开。|灞桥烟柳，|曲江池馆，|应待人来。
红酥手，|黄縢酒，|满城春色宫墙柳。|东风恶，|欢情薄。|一怀愁绪，|几年离索。|错，错，错！|春如旧，|人空瘦，|泪痕红浥鲛绡透。|桃花落，|闲池阁。|山盟虽在，|锦书难托。|莫，莫，莫！
当年万里觅封侯，|匹马戍梁州。|关河梦断何处？|尘暗旧貂裘。|胡未灭，|鬓先秋，|泪空流。|此生谁料，|心在天山，|身老沧州。
世情薄，|人情恶，|雨送黄昏花易落。|晓风干，|泪痕残。|欲笺心事，|独语斜栏。|难，难，难！|人成各，|今非昨，|病魂常似秋千索。|角声寒，|夜阑珊。|怕人寻问，|咽泪装欢。|瞒，瞒，瞒！
城上风光莺语乱，|城下烟波春拍岸。|绿杨芳草几时休？|泪眼愁肠先已断。|情怀渐觉成衰晚，|鸾镜朱颜惊暗换。|昔年多病厌芳尊，|今日芳尊惟恐浅。
绿云剪叶，|低护黄金屑。|占断花中声誉，|香与韵，|两清洁。|胜绝，|君听说。|是他来处别。|试看仙衣犹带，|金庭露，|玉阶月。
栖鸟飞绝，|绛河绿雾星明灭。|烧香曳簟眠清樾。|花影吹笙，|满地淡黄月。|好风碎竹声如雪，|昭华三弄临风咽。|鬓丝撩乱纶巾折。|凉满北窗，|休共软红说。
十里西畴熟稻香，|槿花篱落竹丝长，|垂垂山果挂青黄。|浓雾知秋晨气润，|薄云遮日午阴凉，|不须飞盖护戎装。
楼阴缺，|阑干影卧东厢月。|东厢月，|一天风露，|杏花如雪。|隔烟催漏金虬咽，|罗帏暗淡灯花结。|灯花结，|片时春梦，|江南天阔。
晚晴风歇，|一夜春威折。|脉脉花疏天淡，|云来去，|数枝雪。|胜绝，|愁亦绝，|此情谁共说。|惟有两行低雁，|知人倚、画楼月。
春风依旧，|著意隋堤柳。|搓得鹅儿黄欲就，|天气清明时候。|去年紫陌青门，|今宵雨魄云魂。|断送一生憔悴，|只消几个黄昏？
新月娟娟，|夜寒江静山衔斗。|起来搔首，|梅影横窗瘦。|好个霜天，|闲却传杯手。|君知否？乱鸦啼后，|归兴浓如酒。
月未到诚斋，|先到万花川谷。|不是诚斋无月，|隔一庭修竹。|如今才是十三夜，|月色已如玉。|未是秋光奇绝，|看十五十六。
郁孤台下清江水，|中间多少行人泪。|西北望长安，|可怜无数山。|青山遮不住，|毕竟东流去。|江晚正愁余，|山深闻鹧鸪。
陌上柔桑破嫩芽，|东邻蚕种已生些。|平冈细草鸣黄犊，|斜日寒林点暮鸦。|山远近，|路横斜，|青旗沽酒有人家。|城中桃李愁风雨，|春在溪头荠菜花。
何处望神州？|满眼风光北固楼。|千古兴亡多少事，|悠悠，|不尽长江滚滚流。|年少万兜鍪，|坐断东南战未休。|天下英雄谁敌手？|曹刘，|生子当如孙仲谋。
明月别枝惊鹊，|清风半夜鸣蝉。|稻花香里说丰年，|听取蛙声一片。|七八个星天外，|两三点雨山前。|旧时茅店社林边，|路转溪桥忽见。
绕床饥鼠，|蝙蝠翻灯舞。|屋上松风吹急雨，|破纸窗间自语。|平生塞北江南，|归来华发苍颜。|布被秋宵梦觉，|眼前万里江山。
千古江山，|英雄无觅孙仲谋处。|舞榭歌台，|风流总被雨打风吹去。|斜阳草树，|寻常巷陌，|人道寄奴曾住。|想当年，|金戈铁马，|气吞万里如虎。|元嘉草草，|封狼居胥，|赢得仓皇北顾。|四十三年，|望中犹记，|烽火扬州路。|可堪回首，|佛狸祠下，|一片神鸦社鼓。|凭谁问：|廉颇老矣，|尚能饭否？
醉里挑灯看剑，|梦回吹角连营。|八百里分麾下炙，|五十弦翻塞外声。|沙场秋点兵。|马作的卢飞快，|弓如霹雳弦惊。|了却君王天下事，|赢得生前身后名。|可怜白发生。
东风夜放花千树，|更吹落星如雨。|宝马雕车香满路，|凤箫声动，|玉壶光转，|一夜鱼龙舞。|蛾儿雪柳黄金缕，|笑语盈盈暗香去。|众里寻他千百度，|蓦然回首，|那人却在灯火阑珊处。
少年不识愁滋味，|爱上层楼。|爱上层楼，|为赋新词强说愁。|而今识尽愁滋味，|欲说还休。|欲说还休，|却道天凉好个秋。
情似游丝，|人如飞絮，|泪珠阁定空相觑。|一溪烟柳万丝垂，|无因系得兰舟住。|雁过斜阳，|草迷烟渚，|如今已是愁无数。|明朝且做莫思量，|如何过得今宵去！
双阙中天，|凤楼十二春寒浅。|去年元夜奉宸游，|曾侍瑶池宴。|玉殿珠帘尽卷，|拥群仙，|蓬壶阆苑。|五云深处，|万烛光中，|揭天丝管。|驰隙流年，|恍如一瞬星霜换。|今宵谁念泣孤臣，|回首长安远。|可是尘缘未断，|漫惆怅，|华胥楚短。|满怀幽恨，|数点寒灯，|几声归雁。
芦叶满汀洲，|寒沙带浅流。|二十年重过南楼。|柳下系船犹未稳，|能几日，|又中秋。|黄鹤断矶头，|故人曾到否？|旧江山，|浑是新愁。|欲买桂花同载酒，|终不似，|少年游。
楼外垂杨千万缕，|欲系青春，|少住春还去。|犹自风前飘柳絮，|随春且看归何处。|绿满山川闻杜宇，|便做无情，|莫也愁人苦。|把酒送春春不语，|黄昏却下潇潇雨。
好花不与殢香人，|浪粼粼。|又恐春风归去绿成阴，|玉钿何处寻？|木兰双桨梦中云，|小横陈。|漫向孤山，|山下觅盈盈，|翠禽啼一春。
燕雁无心，|太湖西畔随云去。|数峰清苦，|商略黄昏雨。|第四桥边，|拟共天随住。|今何许？|凭栏怀古，|残柳参差舞。
何处合成愁？|离人心上秋。|纵芭蕉不雨也飕飕。|都道晚凉天气好，|有明月，|怕登楼。|年事梦中休，|花空烟水流。|燕辞归，|客尚淹留。|垂柳不萦裙带住，|漫长是，|系行舟。
莎衫筠笠，|正是村村农务急。|绿水千畦，|惭愧秧针出得齐。|风斜雨细。|麦欲黄时寒又至。|馌妇耕夫。|画作今年稔岁图。
花过雨，|又是一番红素。|燕子归来衔绣幕，|旧巢无觅处。|谁在玉关劳苦？|谁在玉楼歌舞？|若使胡尘吹得去，|东风侯万户。
少年听雨歌楼上，|红烛昏罗帐。|壮年听雨客舟中，|江阔云低，|断雁叫西风。|而今听雨僧庐下，|鬓已星星也。|悲欢离合总无情，|一任阶前，|点滴到天明。
辔摇衔铁，|蹴踏平原雪。|勇趁军声曾汗血，|闲过升平时节。|茸茸春草天涯，|涓涓野水晴沙。|多少骅骝老去，|至今犹困盐车。
采芳人杳，|顿觉游情少。|客里看春多草草，|总被诗愁分了。|去年燕子天涯，|今年燕子谁家？|三月休听夜雨，|如今不是催花。
一夜凝寒，|忽成琼树，|换却繁华。|因甚春深，|片红不到，|绿水人家？|眼惊白昼天涯，|空望断，|尘香钿车。|独立回风，|东栏惆怅，|莫是梨花？
哀筝一弄《湘江曲》，|声声写尽湘波绿。|纤指十三弦，|细将幽恨传。|当筵秋水慢，|玉柱斜飞雁。|弹到断肠时，|春山眉黛低。
梦后楼台高锁，|酒醒帘幕低垂。|去年春恨却来时。|落花人独立，|微雨燕双飞。|记得小平初见，|两重心字罗衣。|琵琶弦上说相思。|当时明月在，|曾照彩云归。
彩袖殷勤捧玉钟，|当年拚却醉颜红。|舞低杨柳楼心月，|歌尽桃花扇底风。|从别后，|忆相逢，|几回魂梦与君同。|今宵剩把银釭照，|犹恐相逢是梦中。
登临送目，|正故国晚秋，|天气初肃。|千里澄江似练，|翠峰如簇。|归帆去棹残阳里，|背西风，|酒旗斜矗。|彩舟云淡，|星河鹭起，|画图难足。|念往昔、繁华竞逐，|叹门外楼头，|悲恨相续。|千古凭高，|对此漫嗟荣辱。|六朝旧事随流水，|但寒烟衰草凝绿。|至今商女，|时时犹唱《后庭》遗曲。
潇洒江梅，|向竹梢疏处，|横两三枝。|东君也不爱惜，|雪压霜欺。|无情燕子，|怕春寒，|轻失花期。|却是有，|年年塞雁，|归来曾见开时。|清浅小溪如练，|问玉堂何似，|茅舍疏篱？|伤心故人去后，|冷落新诗。|微云淡月，|对江天，|分付他谁。|空自忆，|清香未减，|风流不在人知。
海上生明月，|天涯共此时。|情人怨遥夜，|竟夕起相思。|灭烛怜光满，|披衣觉露滋。|不堪盈手赠，|还寝梦佳期。
慈母手中线，|游子身上衣。|临行密密缝，|意恐迟迟归。|谁言寸草心，|报得三春晖。
鹅，鹅，鹅，|曲项向天歌。|白毛浮绿水，|红掌拨清波。
西陆蝉声唱，|南冠客思深。|不堪玄鬓影，|来对白头吟。|露重飞难进，|风多响易沉。|无人信高洁，|谁为表予心。
城阙辅三秦，|风烟望五津。|与君离别意，|同是宦游人。|海内存知己，|天涯若比邻。|无为在歧路，|儿女共沾巾。
客路青山外，|行舟绿水前。|潮平两岸阔，|风正一帆悬。|海日生残夜，|江春入旧年。|乡书何处达？|归雁洛阳边。
床前明月光，|疑是地上霜。|举头望明月，|低头思故乡。
燕草如碧丝，|秦桑低绿枝。|当君怀归日，|是妾断肠时。|春风不相识，|何事入罗帷。
莺啼燕语报新年，|马邑龙堆路几千。|家住层城临汉苑，|心随明月到胡天。|机中锦字论长恨，|楼上花枝笑独眠。|为问元戎窦车骑，|何时返旆勒燕然？
长安一片月，|万户捣衣声。|秋风吹不尽，|总是玉关情。|何日平胡虏，|良人罢远征。
风吹柳花满店香，|吴姬压酒劝客尝。|金陵子弟来相送，|欲行不行各尽觞。|请君试问东流水，|别意与之谁短长。
青山横北郭，|白水绕东城。|此地一为别，|孤蓬万里征。|浮云游子意，|落日故人情。|挥手自兹去，|萧萧班马鸣。
渭城朝雨浥轻尘，|客舍青青柳色新。|劝君更尽一杯酒，|西出阳关无故人。
空山新雨后，|天气晚来秋。|明月松间照，|清泉石上流。|竹喧归浣女，|莲动下渔舟。|随意春芳歇，|王孙自可留。
独坐幽篁里，|弹琴复长啸。|深林人不知，|明月来相照。
不知香积寺，|数里入云峰。|古木无人径，|深山何处钟。|泉声咽危石，|日色冷青松。|薄暮空潭曲，|安禅制毒龙。
鸣筝金粟柱，|素手玉房前。|欲得周郎顾，|时时误拂弦。
归山深浅去，|须尽丘壑美。|莫学武陵人，|暂游桃源里。
十里一走马，|五里一扬鞭。|都护军书至，|匈奴围酒泉。|关山正飞雪，|烽火断无烟。
誓扫匈奴不顾身，|五千貂锦丧胡尘。|可怜无定河边骨，|犹是春闺梦里人。
早梅发高树，|迥映楚天碧。|朔吹飘夜香，|繁霜滋晓白。|欲为万里赠，|杳杳山水隔。|寒英坐销落，|何用慰远客。
一树寒梅白玉条，|迥临村路傍溪桥。|不知近水花先发，|疑是经冬雪未销。
万树寒无色，|南枝独有花。|香闻流水处，|影落野人家。
岁岁金河复玉关，|朝朝马策与刀环。|三春白雪归青冢，|万里黄河绕黑山。
春眠不觉晓，|处处闻啼鸟。|夜来风雨声，|花落知多少。
寂寂竟何待，|朝朝空自归。|欲寻芳草去，|惜与故人违。|当路谁相假，|知音世所稀。|只应守寂寞，|还掩故园扉。
山光忽西落，|池月渐东上。|散发乘夕凉，|开轩卧闲敞。|荷风送香气，|竹露滴清响。|欲取鸣琴弹，|恨无知音赏。|感此怀故人，|中宵劳梦想。
夕阳度西岭，|群壑倏已暝。|松月生夜凉，|风泉满清听。|樵人归欲尽，|烟鸟栖初定。|之子期宿来，|孤琴候萝径。
山暝听猿愁，|沧江急夜流。|风鸣两岸叶，|月照一孤舟。|建德非吾土，|维扬忆旧游。|还将两行泪，|遥寄海西头。
山寺钟鸣昼已昏，|渔梁渡头争渡喧。|人随沙岸向江村，|余亦乘舟归鹿门。|鹿门月照开烟树，|忽到庞公栖隐处。|岩扉松径长寂寥，|唯有幽人自来去。
人事有代谢，|往来成古今。|江山留胜迹，|我辈复登临。|水落鱼梁浅，|天寒梦泽深。|羊公碑尚在，|读罢泪沾襟。
移舟泊烟渚，|日暮客愁新。|野旷天低树，|江清月近人。
故人具鸡黍，|邀我至田家。|绿树村边合，|青山郭外斜。|开轩面场圃，|把酒话桑麻。|待到重阳日，|还来就菊花。
八月湖水平，|涵虚混太清。|气蒸云梦泽，|波撼岳阳城。|欲济无舟楫，|端居耻圣明。|坐观垂钓者，|徒有羡鱼情。
木落雁南渡，|北风江上寒。|我家襄水曲，|遥隔楚云端。|乡泪客中尽，|孤帆天际看。|迷津欲有问，|平海夕漫漫。
寒雨连江夜入吴，|平明送客楚山孤。|洛阳亲友如相问，|一片冰心在玉壶。
蝉鸣空桑林，|八月萧关道。|出塞入塞寒，|处处黄芦草。|从来幽并客，|皆共尘沙老。|莫学游侠儿，|矜夸紫骝好。
饮马渡秋水，|水寒风似刀。|平沙日未没，|黯黯见临洮。|昔日长城战，|咸言意气高。|黄尘足今古，|白骨乱蓬蒿。
月黑雁飞高，|单于夜遁逃。|欲将轻骑逐，|大雪满弓刀。
林暗草惊风，|将军夜引弓。|平明寻白羽，|没在石棱中。
玉帛朝回望帝乡，|乌孙归去不称王。|天涯静处无征战，|兵气销为日月光。
夜战桑干北，|秦兵半不归。|朝来有乡信，|犹自寄征衣。
汉将归来虏塞空，|旌旗初下玉关东。|高蹄战马三千匹，|落日平原秋草中。
年少辞家从冠军，|金妆宝剑去邀勋。|不知马骨伤寒水，|唯见龙城起暮云。
久为簪组束，|幸此南夷谪。|闲依农圃邻，|偶似山林客。|晓耕翻露草，|夜榜响溪石。|来往不逢人，|长歌楚天碧。
故园东望路漫漫，|双袖龙钟泪不干。|马上相逢无纸笔，|凭君传语报平安。
钓罢归来不系船，|江村月落正堪眠。|纵然一夜风吹去，|只在芦花浅水边。
故人江海别，|几度隔山川。|乍见翻疑梦，|相悲各问年。|孤灯寒照雨，|深竹暗浮烟。|更有明朝恨，|离杯惜共传。
今朝郡斋冷，|忽念山中客。|涧底束荆薪，|归来煮白石。|欲持一瓢酒，|远慰风雨夕。|落叶满空山，|何处寻行迹。
独怜幽草涧边生，|上有黄鹂深树鸣。|春潮带雨晚来急，|野渡无人舟自横。
凄凄去亲爱，|泛泛入烟雾。|归棹洛阳人，|残钟广陵树。|今朝此为别，|何处还相遇。|世事波上舟，|沿洄安得住。
隐隐飞桥隔野烟，|石矶西畔问渔船。|桃花尽日随流水，|洞在清溪何处边？
山光物态弄春晖，|莫为轻阴便拟归。|纵使晴明无雨色，|入云深处亦沾衣。
终南阴岭秀，|积雪浮云端。|林表明霁色，|城中增暮寒。
功盖三分国，|名成八阵图。|江流石不转，|遗恨失吞吴。
岐王宅里寻常见，|崔九堂前几度闻。|正是江南好风景，|落花时节又逢君。
国破山河在，|城春草木深。|感时花溅泪，|恨别鸟惊心。|烽火连三月，|家书抵万金。|白头搔更短，|浑欲不胜簪。
今夜鄜州月，|闺中只独看。|遥怜小儿女，|未解忆长安。|香雾云鬟湿，|清辉玉臂寒。|何时倚虚幌，|双照泪痕干。
更深月色半人家，|北斗阑干南斗斜。|今夜偏知春气暖，|虫声新透绿窗纱。
戍鼓断人行，|边秋一雁声。|露从今夜白，|月是故乡明。|有弟皆分散，|无家问死生。|寄书长不达，|况乃未休兵。
细草微风岸，|危樯独夜舟。|星垂平野阔，|月涌大江流。|名岂文章著，|官应老病休。|飘飘何所似？|天地一沙鸥。
昔闻洞庭水，|今上岳阳楼。|吴楚东南坼，|乾坤日夜浮。|亲朋无一字，|老病有孤舟。|戎马关山北，|凭轩涕泗流。
岱宗夫如何？|齐鲁青未了。|造化钟神秀，|阴阳割昏晓。|荡胸生曾云，|决眦入归鸟。|会当凌绝顶，|一览众山小。
孤山寺北贾亭西，|水面初平云脚低。|几处早莺争暖树，|谁家新燕啄春泥。|乱花渐欲迷人眼，|浅草才能没马蹄。|最爱湖东行不足，|绿杨阴里白沙堤。
人间四月芳菲尽，|山寺桃花始盛开。|长恨春归无觅处，|不知转入此中来。
绿蚁新醅酒，|红泥小火炉。|晚来天欲雪，|能饮一杯无？
草树知春不久归，|百般红紫斗芳菲。|杨花榆荚无才思，|惟解漫天作雪飞。
天街小雨润如酥，|草色遥看近却无。|最是一年春好处，|绝胜烟柳满皇都。
朱雀桥边野草花，|乌衣巷口夕阳斜。|旧时王谢堂前燕，|飞入寻常百姓家。
天地英雄气，|千秋尚凛然。|势分三足鼎，|业复五铢钱。|得相能开国，|生儿不象贤。|凄凉蜀故伎，|来舞魏宫前。
相见时难别亦难，|东风无力百花残。|春蚕到死丝方尽，|蜡炬成灰泪始干。|晓镜但愁云鬓改，|夜吟应觉月光寒。|蓬山此去无多路，|青鸟殷勤为探看。
昨夜星辰昨夜风，|画楼西畔桂堂东。|身无彩凤双飞翼，|心有灵犀一点通。|隔座送钩春酒暖，|分曹射覆蜡灯红。|嗟余听鼓应官去，|走马兰台类转蓬。
冰簟银床梦不成，|碧天如水夜云轻。|雁声远过潇湘去，|十二楼中月自明。
苏武魂销汉使前，|古祠高树两茫然。|云边雁断胡天月，|陇上羊归塞草烟。|回日楼台非甲帐，|去时冠剑是丁年。|茂陵不见封侯印，|空向秋波哭逝川。
苍苍竹林寺，|杳杳钟声晚。|荷笠带夕阳，|青山独归远。
望君烟水阔，|挥手泪沾巾。|飞鸟没何处，|青山空向人。|长江一帆远，|落日五湖春。|谁见汀洲上，|相思愁白？
泠泠七弦上，|静听松风寒。|古调虽自爱，|今人多不弹。
流落征南将，|曾驱十万师。|罢官无旧业，|老去恋明时。|独立三边静，|轻生一剑知。|茫茫江汉上，|日暮欲何之。
一路经行处，|莓苔见屐痕。|白云依静渚，|芳草闭闲门。|过雨看松色，|随山到水源。|溪花与禅意，|相对亦忘言。
乡心新岁切，|天畔独潸然。|老至居人下，|春归在客先。|岭猿同旦暮，|江柳共风烟。|已似长沙傅，|从今又几年。
闲居少邻并，|草径入荒园。|鸟宿池边树，|僧敲月下门。|过桥分野色，|移石动云根。|暂去还来此，|幽期不负言。
寂寂花时闭院门，|美人相并立琼轩。|含情欲说宫中事，|鹦鹉前头不敢言。
玉楼天半起笙歌，|风送宫嫔笑语和。|月殿影开闻夜漏，|水晶帘卷近秋河。
洞房昨夜停红烛，|待晓堂前拜舅姑。|妆罢低声问夫婿，|画眉深浅入时无？
清晨入古寺，|初日照高林。|曲径通幽处，|禅房花木深。|山光悦鸟性，|潭影空人心。|万籁此都寂，|但余钟磬音。
清溪深不测，|隐处惟孤云。|松际露微月，|清光犹为君。|茅亭宿花影，|药院滋苔纹。|余亦谢时去，|西山鸾鹤群。
少小离家老大回，|乡音无改鬓毛衰。|儿童相见不相识，|笑问客从何处来。
青山隐隐水迢迢，|秋尽江南草未凋。|二十四桥明月夜，|玉人何处教吹箫。
落魄江湖载酒行，|楚腰纤细掌中轻。|十年一觉扬州梦，|赢得青楼薄幸名。
折戟沉沙铁未销，|自将磨洗认前朝。|东风不与周郎便，|铜雀春深锁二乔。
烟笼寒水月笼沙，|夜泊秦淮近酒家。|商女不知亡国恨，|隔江犹唱《后庭花》。
柴门寂寂黍饭馨，|山家烟火春雨晴。|庭花蒙蒙水泠泠，|小儿啼索树上莺。
江雨霏霏江草齐，|六朝如梦鸟空啼。|无情最是台城柳，|依旧烟笼十里堤。
清瑟怨遥夜，|绕弦风雨哀。|孤灯闻楚角，|残月下章台。|芳草已云暮，|故人殊未来。|乡书不可寄，|秋雁又南回。
前不见古人，|后不见来者。|念天地之悠悠，|独怆然而涕下。
蓬门未识绮罗香，|拟托良媒益自伤。|谁爱风流高格调，|共怜时世俭梳妆。|敢将十指夸针巧，|不把双眉斗画长。|苦恨年年压金线，|为他人作嫁衣裳。
十年离乱后，|长大一相逢。|问姓惊初见，|称名忆旧容。|别来沧海事，|语罢暮天钟。|明日巴陵道，|秋山又几重。
回乐烽前沙似雪，|受降城外月如霜。|不知何处吹芦管，|一夜征人尽望乡。
岭外音书断，|经冬复历春。|近乡情更怯，|不敢问来人。
红叶晚萧萧，|长亭酒一瓢。|残云归太华，|疏雨过中条。|树色随关迥，|河声入海遥。|帝乡明日到，|犹自梦渔樵。
金陵津渡小山楼，|一宿行人自可愁。|潮落夜江斜月里，|两三星火是瓜洲。
劝君莫惜金缕衣，|劝君惜取少年时。|花开堪折直须折，|莫待无花空折枝。
寥落古行宫，|宫花寂寞红。|白头宫女在，|闲坐说玄宗。
解落三秋叶，|能开二月花。|过江千尺浪，|入竹万竿斜。
江南可采莲，|莲叶何田田！|鱼戏莲叶间。|鱼戏莲叶东，|鱼戏莲叶西，|鱼戏莲叶南，|鱼戏莲叶北。
心逐南云逝，|形随北雁来。|故乡篱下菊，|今日几花开？
入春才七日，|离家已二年。|人归落雁后，|思发在花前。
此地别燕丹，|壮士发冲冠。|昔时人已没，|今日水犹寒。
九月九日望乡台，|他席他乡送客杯。|人情已厌南中苦，|鸿雁那从北地来。
荆溪白石出，|天寒红叶稀。|山路元无雨，|空翠湿人衣。
长江悲已滞，|万里念将归。|况属高风晚，|山山黄叶飞。
结茅临水石，|淡寂益闲吟。|久雨寒蝉少，|空山落叶深。|危楼乘月上，|远寺听钟寻。|昨得江僧信，|期来此息心。
十轮霜影转庭梧，|此夕羁人独向隅。|未必素娥无怅恨，|玉蟾清冷桂花孤。
圆魄上寒空，|皆言四海同。|安知千里外，|不有雨兼风？
游人五陵去，|宝剑值千金。|分手脱相赠，|平生一片心。
荆吴相接水为乡，|君去春江正渺茫。|日暮征帆何处泊？|天涯一望断人肠。
潮落江平未有风，|扁舟共济与君同。|时时引领望天末，|何处青山是越中？
菱叶萦波荷飐风，|荷花深处小船通。|逢郎欲语低头笑，|碧玉搔头落水中。
荷叶罗裙一色裁，|芙蓉向脸两边开。|乱入池中看不见，|闻歌始觉有人来。
流水通波接武冈，|送君不觉有离伤。|青山一道同云雨，|明月何曾是两乡。
雪净胡天牧马还，|月明羌笛戍楼间。|借问梅花何处落？|风吹一夜满关山。
单车欲问边，|属国过居延。|征蓬出汉塞，|归雁入胡天。|大漠孤烟直，|长河落日圆。|萧关逢候骑，|都护在燕然。
轻舸迎上客，|悠悠湖上来。|当轩对尊酒，|四面芙蓉开。
空山不见人，|但闻人语响。|返景入深林，|复照青苔上。
清浅白石滩，|绿蒲向堪把。|家住水东西，|浣纱明月下。
杨柳渡头行客稀，|罟师荡桨向临圻。|惟有相思似春色，|江南江北送君归。
红豆生南国，|春来发几枝。|愿君多采撷，|此物最相思。
耶溪采莲女，|见客棹歌回。|笑入荷花去，|佯羞不出来。
李白乘舟将欲行，|忽闻岸上踏歌声。|桃花潭水深千尺，|不及汪伦送我情。
兰陵美酒郁金香，|玉碗盛来琥珀光。|但使主人能醉客，|不知何处是他乡。
一为迁客去长沙，|西望长安不见家。|黄鹤楼中吹玉笛，|江城五月落梅花。
谁家玉笛暗飞声，|散入春风满洛城。|此夜曲中闻折柳，|何人不起故园情。
蜀国曾闻子规鸟，|宣城还见杜鹃花。|一叫一回肠一断，|三春三月忆三巴。
君家何处住？|妾住在横塘。|停舟暂相问，|或恐是同乡。
好是春风湖上亭，|柳条藤蔓系离情。|黄莺久住浑相识，|欲别频啼四五声。
糁径杨花铺白毡，|点溪荷叶叠青钱。|笋根雉子无人见，|沙上凫雏傍母眠。
锦城丝管日纷纷，|半入江风半入云。|此曲只应天上有，|人间能得几回闻。
匹马西从天外归，|扬鞭只共鸟争飞。|送君九月交河北，|雪里题诗泪满衣。
东来万里客，|乱定几年归？|肠断江城雁，|高高向北飞！
潇湘何事等闲回？|水碧沙明两岸苔。|二十五弦弹夜月，|不胜清怨却飞来。
凤吹声如隔彩霞，|不知墙外是谁家？|重门深锁无寻处，|疑是碧桃千树花。
沅湘流不尽，|屈子怨何深！|日暮秋风起，|萧萧枫树林。
山禽毛如白练带，|栖我庭前栗树枝。|猕猴半夜来取栗，|一双中林向月飞。
自古逢秋悲寂寥，|我言秋日胜春朝。|晴空一鹤排云上，|便引诗情到碧霄。
邯郸驿里逢冬至，|抱膝灯前影伴身。|想得家中夜深坐，|还应说着远行人。
已讶衾枕冷，|复见窗户明。|夜深知雪重，|时闻折竹声。
白浪茫茫与海连，|平沙浩浩四无边。|暮去朝来淘不住，|遂令东海变桑田。
宝押绣帘斜。|莺燕谁家。|银筝初试合琵琶。|柳色春罗裁袖小，|双戴桃花。|芳草满天涯。|流水韶华。|晚风杨柳绿交加。|闲倚阑干无藉在，|数尽归鸦。
弄石临溪坐，|寻花绕寺行。|时时闻鸟语，|处处是泉声。
天平山上白云泉，|云自无心水自闲。|何必奔冲山下去，|更添波浪向人间！
十年磨一剑，|霜刃未曾试。|今日把示君，|谁有不平事？
二句三年得，|一吟双泪流。|知音如不赏，|归卧故山秋。
幼女才六岁，|未知巧与拙。|向夜在堂前，|学人拜新月。
花枝草蔓眼中开，|小白长红越女腮。|可怜日暮嫣香落，|嫁与春风不用媒。
劳歌一曲解行舟，|红叶青山水急流。|日暮酒醒人已远，|满天风雨下西楼。
胜败兵家事不期，|包羞忍耻是男儿。|江东子弟多才俊，|卷土重来未可知。
独上江楼思渺然，|月光如水水如天。|同来望月人何处？|风景依稀似去年。
君问归期未有期，|巴山夜雨涨秋池。|何当共剪西窗烛，|却话巴山夜雨时。
十岁裁诗走马成，|冷灰残烛动离情。|桐花万里丹山路，|雏凤清于老凤声。
官仓老鼠大如斗，|见人开仓亦不走。|健儿无粮百姓饥，|谁遣朝朝入君口？
绿树阴浓夏日长，|楼台倒影入池塘。|水精帘动微风起，|满架蔷薇一院香。
不论平地与山尖，|无限风光尽被占。|采得百花成蜜后，|为谁辛苦为谁甜？
扶桑已在渺茫中，|家在扶桑东更东。|此去与师谁共到？|一船明月一帆风。
天北天南绕路边，|托根无处不延绵。|萋萋总是无情物，|吹绿东风又一年。
春草绵绵不可名，|水边原上乱抽荣。|似嫌车马繁华地，|才入城门便不生。
雨足高田白，|披蓑半夜耕。|人牛力俱尽，|东方殊未明。
天际霞光入水中，|水中天际一时红。|直须日观三更后，|首送金乌上碧空。
白头波上白头翁，|家逐船移浦浦风。|一尺鲈鱼新钓得，|儿孙吹火荻花中。
扬子江头杨柳春，|杨花愁杀渡江人。|数声风笛离亭晚，|君向潇湘我向秦。
鹅湖山下稻粱肥，|豚栅鸡栖半掩扉。|桑柘影斜春社散，|家家扶得醉人归。
江上往来人，|但爱鲈鱼美。|君看一叶舟，|出没风波里。
百啭千声随意移，|山花红紫树高低。|始知锁向金笼听，|不及林间自在啼。
人言落日是天涯，|望极天涯不见家。|已恨碧山相阻隔，|碧山还被暮云遮。
昨日入城市，|归来泪满巾。|遍身罗绮者，|不是养蚕人。
粉色全无饥色加，|岂知人世有荣华。|年年道我蚕辛苦，|底事浑身着苎麻。
墙角数枝梅，|凌寒独自开。|遥知不是雪，|为有暗香来。
疏枝横玉瘦，|小萼点珠光。|一朵忽先变，|百花皆后香。|欲传春信息，|不怕雪埋藏。|玉笛休三弄，|东君正主张。
茅檐长扫净无苔，|花木成畦手自栽。|一水护田将绿绕，|两山排闼送青来。
荷尽已无擎雨盖，|菊残犹有傲霜枝。|一年好景君须记，|最是橙黄橘绿时。
飞花两岸照船红，|百里榆堤半日风。|卧看满天云不动，|不知云与我俱东。
江头落日照平沙，|潮退渔船搁岸斜。|白鸟一双临水立，|见人惊起入芦花。
头上红冠不用裁，|满身雪白走将来。|平生不敢轻言语，|一叫千门万户开。
月黑见渔灯，|孤光一点萤。|微微风簇浪，|散作满河星。
衙斋卧听萧萧竹，|疑是民间疾苦声。|些小吾曹州县吏，|一枝一叶总关情。
小廊茶熟已无烟，|折取寒花瘦可怜。|寂寂柴门秋水阔，|乱鸦揉碎夕阳天。
一帆一桨一渔舟，|一个渔翁一钓钩。|一俯一仰一场笑，|一江明月一江秋。
永日方戚戚，|出行复悠悠。|女子今有行，|大江溯轻舟。|尔辈苦无恃，|抚念益慈柔。|幼为长所育，|两别泣不休。|对此结中肠，|义往难复留。|自小阙内训，|事姑贻我忧。|赖兹托令门，|任恤庶无尤。|贫俭诚所尚，|资从岂待周。|孝恭遵妇道，|容止顺其猷。|别离在今晨，|见尔当何秋。|居闲始自遣，|临感忽难收。|归来视幼女，|零泪缘缨流。
吏舍跼终年，|出郊旷清曙。|杨柳散和风，|青山澹吾虑。|依丛适自憩，|缘涧还复去。|微雨霭芳原，|春鸠鸣何处。|乐幽心屡止，|遵事迹犹遽。|终罢斯结庐，|慕陶直可庶。
落帆逗淮镇，|停舫临孤驿。|浩浩风起波，|冥冥日沉夕。|人归山郭暗，|雁下芦洲白。|独夜忆秦关，|听钟未眠客。
兵卫森画戟，|燕寝凝清香。|海上风雨至，|逍遥池阁凉。|烦疴近消散，|嘉宾复满堂。|自惭居处崇，|未睹斯民康。|理会是非遣，|性达形迹忘。|鲜肥属时禁，|蔬果幸见尝。|俯饮一杯酒，|仰聆金玉章。|神欢体自轻，|意欲凌风翔。|吴中盛文史，|群彦今汪洋。|方知大藩地，|岂曰财赋强。
昔岁逢太平，|山林二十年。|泉源在庭户，|洞壑当门前。|井税有常期，|日晏犹得眠。|忽然遭世变，|数岁亲戎旃。|今来典斯郡，|山夷又纷然。|城小贼不屠，|人贫伤可怜。|是以陷邻境，|此州独见全。|使臣将王命，|岂不如贼焉。|今彼征敛者，|迫之如火煎。|谁能绝人命，|以作时世贤。|思欲委符节，|引竿自刺船。|将家就鱼麦，|归老江湖边。
塔势如涌出，|孤高耸天宫。|登临出世界，|蹬道盘虚空。|突兀压神州，|峥嵘如鬼工。|四角碍白日，|七层摩苍穹。|下窥指高鸟，|俯听闻惊风。|连山若波涛，|奔凑如朝东。|青槐夹驰道，|宫馆何玲珑。|秋色从西来，|苍然满关中。|五陵北原上，|万古青濛濛。|净理了可悟，|胜因夙所宗。|誓将挂冠去，|觉道资无穷。
幽意无断绝，|此去随所偶。|晚风吹行舟，|花路入溪口。|际夜转西壑，|隔山望南斗。|潭烟飞溶溶，|林月低向后。|生事且弥漫，|愿为持竿叟。
绝顶一茅茨，|直上三十里。|叩关无僮仆，|窥室惟案几。|若非巾柴车，|应是钓秋水。|差池不相见，|黾勉空仰止。|草色新雨中，|松声晚窗里。|及兹契幽绝，|自足荡心耳。|虽无宾主意，|颇得清净理。|兴尽方下山，|何必待之子。
高卧南斋时，|开帷月初吐。|清辉澹水木，|演漾在窗户。|荏苒几盈虚，|澄澄变今古。|美人清江畔，|是夜越吟苦。|千里共如何，|微风吹兰杜。
北山白云里，|隐者自怡悦。|相望试登高，|心随雁飞灭。|愁因薄暮起，|兴是清秋发。|时见归村人，|沙行渡头歇。|天边树若荠，|江畔洲如月。|何当载酒来，|共醉重阳节。
前溪独立后溪行，|鹭识朱衣自不惊。|借问人间愁寂意，|伯牙弦绝已无声。
水南水北重重柳，|山後山前处处梅。|未即此身随物化，|年年长趁此时来。
鄂渚逢游客，|瞿塘上去船。|峡深明月夜，|江静碧云天。|旧俗巴渝舞，|新声蜀国弦。|不堪挥惨恨，|一涕自潸然。
东风吹雨过青山，|却望千门草色闲。|家在梦中何日到，|春生江上几人还。|川原缭绕浮云外，|宫阙参差落照间。|谁念为儒逢世难，|独将衰鬓客秦关。
宿雨净烟霞，|春风绽百花。|绿杨中禁路，|朱戟五侯家。|草色金堤晚，|莺声御柳斜。|无媒犹未达，|应共惜年华。
明时不敢卧烟霞，|又见秦城换物华。|残雪未销双凤阙，|新春已发五侯家。|甘贫只拟长缄酒，|忍病犹期强采花。|故国别来桑柘尽，|十年兵践海西艖。
前年戍月支，|城下没全师。|蕃汉断消息，|死生长别离。|无人收废帐，|归马识残旗。|欲祭疑君在，|天涯哭此时。
世乱同南去，|时清独北还。|他乡生白发，|旧国见青山。|晓月过残垒，|繁星宿故关。|寒禽与衰草，|处处伴愁颜。
天秋月又满，|城阙夜千重。|还作江南会，|翻疑梦里逢。|风枝惊暗鹊，|露草泣寒虫。|羁旅长堪醉，|相留畏晓钟。
道由白云尽，|春与清溪长。|时有落花至，|远随流水香。|闲门向山路，|深柳读书堂。|幽映每白日，|清辉照衣裳。
长簟迎风早，|空城澹月华。|星河秋一雁，|砧杵夜千家。|节候看应晚，|心期卧已赊。|向来吟秀句，|不觉已鸣鸦。
楚江微雨里，|建业暮钟时。|漠漠帆来重，|冥冥鸟去迟。|海门深不见，|浦树远含滋。|相送情无限，|沾襟比散丝。
江汉曾为客，|相逢每醉还。|浮云一别后，|流水十年间。|欢笑情如旧，|萧疏鬓已斑。|何因北归去，|淮上有秋山。
泉壑带茅茨，|云霞生薜帷。|竹怜新雨后，|山爱夕阳时。|闲鹭栖常早，|秋花落更迟。|家僮扫萝径，|昨与故人期。
上国随缘住，|来途若梦行。|浮天沧海远，|去世法舟轻。|水月通禅寂，|鱼龙听梵声。|惟怜一灯影，|万里眼中明。
古台摇落后，|秋入望乡心。|野寺来人少，|云峰隔水深。|夕阳依旧垒，|寒磬满空林。|惆怅南朝事，|长江独自今。
一丘常欲卧，|三径苦无资。|北土非吾愿，|东林怀我师。|黄金燃桂尽，|壮志逐年衰。|日夕凉风至，|闻蝉但益悲。
北阙休上书，|南山归敝庐。|不才明主弃，|多病故人疏。|白发催年老，|青阳逼岁除。|永怀愁不寐，|松月夜窗虚。
林卧愁春尽，|搴帷览物华。|忽逢青鸟使，|邀入赤松家。|丹灶初开火，|仙桃正发花。|童颜若可驻，|何惜醉流霞。
中岁颇好道，|晚家南山陲。|兴来每独往，|胜事空自知。|行到水穷处，|坐看云起时。|偶然值林叟，|谈笑无还期。
楚塞三湘接，|荆门九派通。|江流天地外，|山色有无中。|郡邑浮前浦，|波澜动远空。|襄阳好风日，|留醉与山翁。
晚年惟好静，|万事不关心。|自顾无长策，|空知返旧林。|松风吹解带，|山月照弹琴。|君问穷通理，|渔歌入浦深。
太乙近天都，|连山接海隅。|白云回望合，|青霭入看无。|分野中峰变，|阴晴众壑殊。|欲投人处宿，|隔水问樵夫。
清川带长薄，|车马去闲闲。|流水如有意，|暮禽相与还。|荒城临古渡，|落日满秋山。|迢递嵩高下，|归来且闭关。
寒山转苍翠，|秋水日潺湲。|倚杖柴门外，|临风听暮蝉。|渡头馀落日，|墟里上孤烟。|复值接舆醉，|狂歌五柳前。
他乡复行役，|驻马别孤坟。|近泪无干土，|低空有断云。|对棋陪谢傅，|把剑觅徐君。|唯见林花落，|莺啼送客闻。
远送从此别，|青山空复情。|几时杯重把，|昨夜月同行。|列郡讴歌惜，|三朝出入荣。|江村独归处，|寂寞养残生。
凉风起天末，|君子意如何？|鸿雁几时到，|江湖秋水多。|文章憎命达，|魑魅喜人过。|应共冤魂语，|投诗赠汨罗。
此道昔归顺，|西郊胡正繁。|至今犹破胆，|应有未招魂。|近侍归京邑，|移官岂至尊。|无才日衰老，|驻马望千门。
花隐掖垣暮，|啾啾栖鸟过。|星临万户动，|月傍九霄多。|不寝听金钥，|因风想玉珂。|明朝有封事，|数问夜如何。
牛渚西江夜，|青天无片云。|登舟望秋月，|空忆谢将军。|余亦能高咏，|斯人不可闻。|明朝挂帆席，|枫叶落纷纷。
蜀僧抱绿绮，|西下峨嵋峰。|为我一挥手，|如听万壑松。|客心洗流水，|馀响入霜钟。|不觉碧山暮，|秋云暗几重。
吾爱孟夫子，|风流天下闻。|红颜弃轩冕，|白首卧松云。|醉月频中圣，|迷花不事君。|高山安可仰，|徒此揖清芬。
联步趋丹陛，|分曹限紫微。|晓随天仗入，|暮惹御香归。|白发悲花落，|青云羡鸟飞。|圣朝无阙事，|自觉谏书稀。
渭水自萦秦塞曲，|黄山旧绕汉宫斜。|銮舆迥出千门柳，|阁道回看上苑花。|云里帝城双凤阙，|雨中春树万人家。|为乘阳气行时令，|不是宸游玩物华。
绛帻鸡人报晓筹，|尚衣方进翠云裘。|九天阊阖开宫殿，|万国衣冠拜冕旒。|日色才临仙掌动，|香烟欲傍衮龙浮。|朝罢须裁五色诏，|佩声归到凤池头。
鸡鸣紫陌曙光寒，|莺啭皇州春色阑。|金阙晓钟开万户，|玉阶仙仗拥千官。|花迎剑佩星初落，|柳拂旌旗露未干。|独有凤凰池上客，|阳春一曲和皆难。
朝闻游子唱离歌，|昨夜微霜初度河。|鸿雁不堪愁里听，|云山况是客中过。|关城曙色催寒近，|御苑砧声向晚多。|莫是长安行乐处，|空令岁月易蹉跎。
汉文皇帝有高台，|此日登临曙色开。|三晋云山皆北向，|二陵风雨自东来。|关门令尹谁能识，|河上仙翁去不回。|且欲近寻彭泽宰，|陶然共醉菊花杯。
燕台一去客心惊，|笳鼓喧喧汉将营。|万里寒光生积雪，|三边曙色动危旌。|沙场烽火侵胡月，|海畔云山拥蓟城。|少小虽非投笔吏，|论功还欲请长缨。
岧峣太华俯咸京，|天外三峰削不成。|武帝祠前云欲散，|仙人掌上雨初晴。|河山北枕秦关险，|驿路西连汉畤平。|借问路旁名利客，|何如此处学长生？
卢家少妇郁金堂，|海燕双栖玳瑁梁。|九月寒砧催木叶，|十年征戍忆辽阳。|白狼河北音书断，|丹凤城南秋夜长。|谁知含愁独不见，|更教明月照流黄。
北斗七星高，|哥舒夜带刀。|至今窥牧马，|不敢过临洮。
打起黄莺儿，|莫教枝上啼。|啼时惊妾梦，|不得到辽西。
纱窗日落渐黄昏，|金屋无人见泪痕。|寂寞空庭春欲晚，|梨花满地不开门。
向晚意不适，|驱车登古原。|夕阳无限好，|只是近黄昏。
三日入厨下，|洗手作羹汤。|未谙姑食性，|先遣小姑尝。
怀君属秋夜，|散步咏凉天。|空山松子落，|幽人应未眠。
孤云将野鹤，|岂向人间住。|莫买沃洲山，|时人已知处。
美人卷珠帘，|深坐蹙蛾眉。|但见泪痕湿，|不知心恨谁。
嫁得瞿塘贾，|朝朝误妾期。|早知潮有信，|嫁与弄潮儿。
偶向江边采白蘋，|还随女伴赛江神。|众中不敢分明语，|暗掷金钱卜远人。
玉阶生白露，|夜久侵罗袜。|却下水精帘，|玲珑望秋月。
别梦依依到谢家，|小廊回合曲阑斜。|多情只有春庭月，|犹为离人照落花。
江雨霏霏江草齐，|六朝如梦鸟空啼。|无情最是台城柳，|依旧烟笼十里堤。
碧阑干外绣帘垂，|猩色屏风画折枝。|八尺龙须方锦褥，|已凉天气未寒时。
玄宗回马杨妃死，|云雨难忘日月新。|终是圣明天子事，|景阳宫井又何人。
瑶池阿母绮窗开，|黄竹歌声动地哀。|八骏日行三万里，|穆王何事不重来？
乘兴南游不戒严，|九重谁省谏书函。|春风举国裁宫锦，|半作障泥半作帆。
紫泉宫殿锁烟霞，|欲取芜城作帝家。|玉玺不缘归日角，|锦帆应是到天涯。|于今腐草无萤火，|终古垂杨有暮鸦。|地下若逢陈后主，|岂宜重问后庭花。
嵩云秦树久离居，|双鲤迢迢一纸书。|休问梁园旧宾客，|茂陵秋雨病相如。
繁华事散逐香尘，|流水无情草自春。|日暮东风怨啼鸟，|落花犹似坠楼人。
清时有味是无能，|闲爱孤云静爱僧。|欲把一麾江海去，|乐游原上望昭陵。
泪湿罗巾梦不成，|夜深前殿按歌声。|红颜未老恩先断，|斜倚熏笼坐到明。
新妆宜面下朱楼，|深锁春光一院愁。|行到中庭数花朵，|蜻蜓飞上玉搔头。
低花树映小妆楼，|春入眉心两点愁。|斜倚栏干背鹦鹉，|思量何事不回头？
杨柳春风三月三，|画桥芳草碧纤纤。|一双燕子归来后，|十二红楼卷绣帘。
昨夜风开露井桃，|未央前殿月轮高。|平阳歌舞新承宠，|帘外春寒赐锦袍。
闺中少妇不知愁，|春日凝妆上翠楼。|忽见陌头杨柳色，|悔教夫婿觅封侯。
奉帚平明金殿开，|暂将团扇共徘徊。|玉颜不及寒鸦色，|犹带昭阳日影来。
桂魄初生秋露微，|轻罗已薄未更衣。|银筝夜久殷勤弄，|心怯空房不忍归。
丁丁漏水夜何长，|漫漫轻云露月光。|秋逼暗虫通夕响，|征衣未寄莫飞霜。
昨夜裙带解，|今朝蟢子飞。|铅华不可弃，|莫是藁砧归。
落日熔金，|暮云合璧，|人在何处。|染柳烟浓，|吹梅笛怨，|春意知几许。|元宵佳节，|融和天气，|次第岂无风雨。|来相召、香车宝马，|谢他酒朋诗侣。|中州盛日，|闺门多暇，|记得偏重三五。|铺翠冠儿，|捻金雪柳，|簇带争济楚。|如今憔悴，|风鬟霜鬓，|怕见夜间出去。|不如向、帘儿底下，|听人笑语。
忆昔午桥桥上饮，|坐中多是豪英。|长沟流月去无声。|杏花疏影里，|吹笛到天明。|二十余年如一梦，|此身虽在堪惊。|闲登小阁看新晴。|古今多少事，|渔唱起三更。
问春何苦匆匆，|带风伴雨如驰骤。|幽葩细萼，|小园低槛，|壅培未就。|吹尽繁红，|占春长久。|不如垂柳。|算春常不老，|人愁春花，|愁只是、人间有。|春恨十常八九，|忍轻孤、芳醪经口。|那知自是，|桃花结子，|不因春瘦。|世上功名，|老来风味，|春归时候。|最多情犹有。|尊前青眼，|相逢依旧。
无穷官柳，|无情画舸，|无根行客。|南山尚相送，|只高城人隔。|罨画园林溪绀碧。|算重来、尽成陈迹。|刘郎鬓如此，|况桃花颜色。
忆昔西池池上饮，|年年多少欢娱。|别来不寄一行书。|寻常相见了，|犹道不如初。|安稳锦衾今夜梦，|月明好渡江湖。|相思休问定何如。|情知春去后，|管得落花无。
晚云收，|淡天一片琉璃。|烂银盘、来从海底，|皓色千里澄辉。|莹无尘、素娥淡伫，|静可数、丹桂参差。|玉露初零，|金风未凛，|一年无似此佳时。|露坐久、疏萤时度，|乌鹊正南飞。|瑶台冷，|阑干凭暖，|欲下迟迟。|念佳人、音尘别后，|对此应解相思。|最关情、漏声正永，|暗断肠、花阴偷移。|料得来宵，|清光未减，|阴晴天气又争知。|共凝恋、如今别后，|还是隔年期。|人强健，|清尊素影，|长愿相随。
纷纷坠叶飘香砌。|夜寂静、寒声碎。|真珠帘卷玉楼空，|天淡银河垂地。|年年今夜，|月华如练，|长是人千里。|愁肠已断无由醉。|酒未到、先成泪。|残灯明灭枕头敧，|谙尽孤眠滋味。|都来此事，|眉间心上，|无计相回避。
锁离愁、连绵无际，|来时陌上初熏。|绣帏人念远，|暗垂珠泪，|泣送征轮。|长行长在眼，|更重重、远水孤云。|但望极楼高，|尽日目断王孙。|销魂。|池塘别后，|曾行处、绿妒轻裙。|恁时携素手，|乱花飞絮里，|缓步香茵。|朱颜空自改，|向年年、芳意长新。|遍绿野，|嬉游醉眠，|莫负青春。
淡妆多态。|更的的、频回眄睐。|便认得、琴心先许，|与写宜男双带。|记画堂、斜月朦胧，|轻颦微笑娇无奈。|便翡翠展开，|芙蓉帐掩，|与把香罗偷解。|自过了收灯后，|都不见、踏青挑菜。|几回凭双燕，|丁宁深意，|往来翻恨重帘碍。|约何时再。|正春浓酒暖，|人闲昼永无聊赖。|厌厌睡起，|犹有花梢日在。
几许伤春春复暮。|杨柳清阴，|偏碍游丝度。|天际小山桃叶步。|白花满湔裙处。|竟日微吟长短句。|帘影灯昏，|心寄胡琴语。|数点雨声风约住。|朦胧淡月云来去。
不信芳春厌老人。|老人几度送余春。|惜春行乐莫辞频。|巧笑艳歌皆我意，|恼花颠酒拚君瞋。|物情惟有醉中真。
牛渚天门险。|限南北、七雄豪占。|清雾敛。|与闲人登览。|待月上潮平波滟滟。|塞管轻吹新阿滥。|风满槛。|历历数、西州更点。
香冷金猊，|被翻红浪，|起来慵自梳头。|任宝奁尘满，|日上帘钩。|生怕离怀别苦，|多少事、欲说还休。|新来瘦，|非干病酒，|不是悲秋。|休休。|者回去也，|千万遍《阳关》，|也则难留。|念武陵人远，|烟锁秦楼。|惟有楼前流水，|应念我、终日凝眸。|凝眸处，|从今又添，|一段新愁。
残寒销尽，|疏雨过、清明后。|花径敛余红，|风沼萦新皱。|乳燕穿庭户，|飞絮沾襟袖。|正佳时，|仍晚昼。|著人滋味，|真个浓如酒。|频移带眼，|空只恁、厌厌瘦。|不见又思量，|见了还依旧。|为问频相见，|何似长相守。|天不老，|人未偶。|且将此恨，|分付庭前柳。
萋萋芳草忆王孙。|柳外楼高空断魂。|杜宇声声不忍闻。|欲黄昏。|雨打梨花深闭门。
湛湛长空黑。|更那堪、斜风细雨，|乱愁如织。|老眼平生空四海，|赖有高楼百尺。|看浩荡、千崖秋色。|白发书生神州泪，|尽凄凉、不向牛山滴。|追往事，|去无迹。|少年自负凌云笔。|到而今、春华落尽，|满怀萧瑟。|常恨世人新意少，|爱说南朝狂客。|把破帽、年年拈出。|若对黄花孤负酒，|怕黄花、也笑人岑寂。|鸿去北，|日西匿。
年年跃马长安市。|客舍似家家似寄。|青钱换酒日无何，|红烛呼卢宵不寐。|易挑锦妇机中字。|难得玉人心下事。|男儿西北有神州，|莫滴水西桥畔泪。
对潇潇暮雨洒江天，|一番洗清秋。|渐霜风凄紧，|关河冷落，|残照当楼。|是处红衰翠减，|苒苒物华休。|惟有长江水，|无语东流。|不忍登高临远，|望故乡渺邈，|归思难收。|叹年来踪迹，|何事苦淹留。|想佳人、妆楼颙望，|误几回、天际识归舟。|争知我、倚阑干处，|正恁凝愁。
一叶扁舟轻帆卷。|暂泊楚江南岸。|孤城暮角，|引胡笳怨。|水茫茫，|平沙雁。|旋惊散。|烟敛寒林簇，|画屏展。|天际遥山小，|黛眉浅。|旧赏轻抛，|到此成游宦。|觉客程劳，|年光晚。|异乡风物，|忍萧索，|当愁眼。|帝城赊，|秦楼阻，|旅魂乱。|芳草连空阔，|残照满。|佳人无消息，|断云远。
晚秋天。|一霎微雨洒庭轩。|槛菊萧疏，|井梧零乱惹残烟。|凄然。|望江关。|飞云黯淡夕阳间。|当时宋玉悲感，|向此临水与登山。|远道迢递，|行人凄楚，|倦听陇水潺湲。|正蝉吟败叶，|蛩响衰草，|相应喧喧。|孤馆度日如年。|风露渐变，|悄悄至更阑。|长天净、绛河清浅，|皓月婵娟。|思绵绵。|夜永对景，|那堪屈指，|暗想从前。|未名未禄，|绮陌红楼，|往往经岁迁延。|帝里风光好，|当年少日，|暮宴朝欢。|况有狂朋怪侣，|遇当歌、对酒竞留连。|别来迅景如梭，|旧游似梦，|烟水程何限。|念利名、憔悴长萦绊。|追往事、空惨愁颜。|漏箭移，|稍觉轻寒。|渐呜咽、画角数声残。|对闲窗畔，|停灯向晓，|抱影无眠。
冻云黯淡天气，|扁舟一叶，|乘兴离江渚。|度万壑千岩，|越溪深处。|怒涛渐息，|樵风乍起，|更闻商旅相呼，|片帆高举。|泛画鹢、翩翩过南浦。|望中酒旆闪闪，|一簇烟村，|数行霜树。|残日下，|渔人鸣榔归去。|败荷零落，|衰杨掩映，|岸边两两三三、浣纱游女。|避行客，|含羞笑相语。|到此因念，|绣阁轻抛，|浪萍难驻。|叹后约，|丁宁竟何据。|惨离怀，|空恨岁晚归期阻。|凝泪眼，|杳杳神京路。|断鸿声远长天暮。
望处雨收云断，|凭阑悄悄，|目送秋光。|晚景萧疏，|堪动宋玉悲凉。|水风轻、花渐老；|月露冷、梧叶飘黄。|遣情伤。|故人何在。|烟水茫茫。|难忘。|文期酒会，|几孤风月，|屡变星霜。|海阔山遥，|未知何处是潇湘。|念双燕、难凭远信，|指暮天、空识归航。|黯相望，|断鸿声里，|立尽斜阳。
泪湿阑干花著露。|愁到眉峰碧聚。|此恨平分取。|更无言语。|空相觑。|断雨残云无意绪。|寂寞朝朝暮暮。|今夜山深处。|断魂分付。|潮回去。
六曲阑干偎碧树。|杨柳风轻，|展尽黄金缕。|谁把钿筝移玉柱。|穿帘海燕双飞去。|满眼游丝兼落絮。|红杏开时，|一霎清明雨。|浓睡觉来莺乱语。|惊残好梦无寻处。
堤上游人逐画船。|拍堤春水四垂天。|绿杨楼外出秋千。|白发戴花君莫笑，|六幺催拍盏频传。|人生何处似尊前。
别后不知君远近。|触目凄凉多少闷。|渐行渐远渐无书，|水阔鱼沉何处问。|夜深风竹敲秋韵。|万叶千声皆是恨。|故攲单枕梦中寻，|梦又不成灯又烬。
候馆梅残，|溪桥柳细。|草薰风暖摇征辔。|离愁渐远渐无穷，|迢迢不断如春水。|寸寸柔肠，|盈盈粉泪。|楼高莫近危阑倚。|平芜尽处是春山，|行人更在春山外。
倚危亭。|恨如芳草，|萋萋刬尽还生。|念柳外青骢别后，|水边红袂分时，|怆然暗惊。|无端天与娉婷。|夜月一帘幽梦，|春风十里柔情。|怎奈向、欢娱渐随流水，|素弦声断，|翠绡香减，|那堪片片飞花弄晚，|濛濛残雨笼晴。|正销凝。|黄鹂又啼数声。
春路雨添花，|花动一山春色。|行到小溪深处，|有黄鹂千百。|飞云当面化龙蛇，|夭矫转空碧。|醉卧古藤阴下，|了不知南北。
淮左名都，|竹西佳处，|解鞍少驻初程。|过春风十里，|尽荠麦青青。|自胡马窥江去后，|废池乔木，|犹厌言兵。|渐黄昏、清角吹寒，|都在空城。|杜郎俊赏，|算而今、重到须惊。|纵豆蔻词工，|青楼梦好，|难赋深情。|二十四桥仍在，|波心荡、冷月无声。|念桥边红药，|年年知为谁生。
古城阴。|有官梅几许，|红萼未宜簪。|池面冰胶，|墙腰雪老，|云意还又沉沉。|翠藤共、闲穿径竹，|渐笑语，|惊起卧沙禽。|野老林泉，|故王台榭，|呼唤登临。|南去北来何事，|荡湘云楚水，|目极伤心。|朱户黏鸡，|金盘簇燕，|空叹时序侵寻。|记曾共、西楼雅集，|想垂柳、还袅万丝金。|待得归鞍到时，|只怕春深。
肥水东流无尽期。|当初不合种相思。|梦中未比丹青见，|暗里忽惊山鸟啼。|春未绿，|鬓先丝。|人间别久不成悲。|谁教岁岁红莲夜，|两处沉吟各自知。
送春去。|春去人间无路。|秋千外、芳草连天，|谁遣风沙暗南浦。|依依甚意绪。|漫忆海门飞絮。|乱鸦过、斗转城荒，|不见来时试灯处。|春去最谁苦。|但箭雁沉边，|梁燕无主。|杜鹃声里长门暮。|想玉树凋土。|泪盘如露。|咸阳送客屡回顾，|斜日未能度。|春去尚来否。|正江令恨别，|庾信愁赋。|苏堤尽日风和雨。|叹神游故国，|花记前度。|人生流落，|顾孺子，|共夜语。
画楼帘幕卷新晴。|掩银屏。|晓寒轻。|坠粉飘香，|日日唤愁生。|暗数十年湖上路，|能几度、着娉婷。|年华空自感飘零。|拥春酲。|对谁醒。|天阔云闲，|无处觅箫声。|载酒买花年少事，|浑不似、旧心情。
春讯飞琼管，|风日薄、度墙啼鸟声乱。|江城次第，|笙歌翠合，|绮罗香暖。|溶溶涧渌冰泮。|醉梦里，|年华暗换。|料黛眉、重锁隋堤，|芳心还动梁苑。|新来雁阔云音，|鸾分鉴影，|无计重见。|啼春细雨，|笼愁淡月，|恁时庭院。|离肠未语先断，|算犹有、凭高望眼。|更那堪、衰草连天，|飞梅弄晚。
做冷欺花，|将烟困柳，|千里偷催春暮。|尽日冥迷，|愁里欲飞还住。|惊粉重、蝶宿西园，|喜泥润、燕归南浦。|最妨他、佳约风流，|钿车不到杜陵路。|沉沉江上望极，|还被春潮晚急，|难寻官渡。|隐约遥峰，|和泪谢娘眉妩。|临断岸、新绿生时，|是落红、带愁流处。|记当日、门掩梨花，|剪灯深夜语。
过春社了，|度帘幕中间，|去年尘冷。|差池欲住，|试入旧巢相并。|还相雕梁藻井，|又软语、商量不定。|飘然快拂花梢。|翠尾分开红影。|芳径。|芹泥雨润。|爱贴地争飞，|竞夸轻俊。|红楼归晚，|看足柳昏花暝。|应自栖香正稳，|便忘了、天涯芳信。|愁损翠黛双蛾，|日日画阑独凭。
孤峤蟠烟，|层涛蜕月，|骊宫夜采铅水。|汛远槎风，|梦深薇露，|化作断魂心字。|红甆候火，|还乍识、冰环玉指。|一缕萦帘翠影，|依稀海天云气。|几回娇半醉。|剪春灯、夜寒花碎。|更好故溪飞雪，|小窗深闭。|荀令如今顿老，|总忘却、樽前旧风味。|漫惜余熏，|空篝素被。
羞红颦浅恨，|晚风未落，|片绣点重茵。|旧堤分燕尾，|桂棹轻鸥，|宝勒倚残云。|千丝怨碧，|渐路入、仙坞迷津。|肠漫回，|隔花时见，|背面楚腰身。|逡巡。|题门惆怅，|堕履牵萦，|数幽期难准。|还始觉、留情缘眼，|宽带因春。|明朝事与孤烟冷，|做满湖、风雨愁人。|山黛暝，|尘波澹绿无痕。
听风听雨过清明。|愁草瘗花铭。|楼前绿暗分携路，|一丝柳、一寸柔情。|料峭春寒中酒，|交加晓梦啼莺。|西园日日扫林亭。|依旧赏新晴。|黄蜂频扑秋千索，|有当时、纤手香凝。|惆怅双鸳不到，|幽阶一夜苔生。
门隔花深梦旧游。|夕阳无语燕归愁。|玉纤香动小帘钩。|落絮无声春堕泪，|行云有影月含羞。|东风临夜冷于秋。
晴丝牵绪乱。|对沧江斜日，|花飞人远。|垂杨暗吴苑。|正旗亭烟冷，|河桥风暖。|兰情蕙盼。|惹相思、春根酒畔。|又争知、吟骨萦消，|渐把旧衫重剪。|凄断。|流红千浪，|缺月孤楼，|总难留燕。|歌尘凝扇。|待凭信，|拌分钿。|试挑灯欲写，|还依不忍，|笺幅偷和泪卷。|寄残云、剩雨蓬莱，|也应梦见。
断烟离绪。|关心事，|斜阳红隐霜树。|半壶秋水荐黄花，|香噀西风雨。|纵玉勒、轻飞迅羽。|凄凉谁吊荒台古。|记醉蹋南屏，|彩扇咽、寒蝉倦梦，|不知蛮素。|聊对旧节传杯，|尘笺蠹管，|断阕经岁慵赋。|小蟾斜影转东篱，|夜冷残蛩语。|早白发、缘愁万缕。|惊飙从卷乌纱去。|漫细将、茱萸看，|但约明年，|翠微高处。
春已归来，|看美人头上，|袅袅春幡。|无端风雨，|未肯收尽余寒。|年时燕子，|料今宵梦到西园。|浑未辨，|黄柑荐酒，|更传青韭堆盘？|却笑东风，|从此便薰梅染柳，|更没些闲。|闲时又来镜里，|转变朱颜。|清愁不断，|问何人会解连环？|生怕见花开花落，|朝来塞雁先还。
楚天千里清秋，|水随天去秋无际。|遥岑远目，|献愁供恨，|玉簪螺髻。|落日楼头，|断鸿声里，|江南游子。|把吴钩看了，|阑干拍遍，|无人会、登临意。|休说鲈鱼堪脍。|尽西风、季鹰归未。|求田问舍，|怕应羞见，|刘郎才气。|可惜流年，|忧愁风雨，|树犹如此。|倩何人，|唤取红巾翠袖，|揾英雄泪。
宝钗分，|桃叶渡。|烟柳暗南浦。|怕上层楼，|十日九风雨。|断肠片片飞红，|都无人管，|倩谁唤、流莺声住。|鬓边觑。|试把花卜归期，|才簪又重数。|罗帐灯昏，|哽咽梦中语。|是他春带愁来，|春归何处。|却不解、带将愁去。
卷珠箔。|朝雨轻阴乍阁。|阑干外、烟柳弄晴，|芳草侵阶映红药。|东风妒花恶。|吹落。|梢头嫩萼。|屏山掩、沉水倦熏，|中酒心情怯杯勺。|寻思旧京洛。|正年少疏狂，|歌笑迷着。|障泥油壁催梳掠。|曾驰道同载，|上林携手，|灯夜初过早共约。|又争信漂泊？|寂寞。|念行乐。|甚粉淡衣襟，|音断弦索。|琼枝璧月春如昨。|怅别后华表，|那回双鹤。|相思除是，|向醉里，|暂忘却。
柳暗花明春事深。|小阑红芍药，|已抽簪。|雨余风软碎鸣禽。|迟迟日，|犹带一分阴。|往事莫沉吟。|身闲时序好，|且登临。|旧游无处不堪寻。|无寻处，|惟有少年心。
一点残欲尽时。|乍凉秋气满屏帏。|梧桐叶上三更雨，|叶叶声声是别离。|调宝瑟，|拨金猊。|那时同唱《鹧鸪词》。|如今风雨西楼夜，|不听清歌也泪垂。
陇首云飞，|江边日晚，|烟波满目凭阑久。|立望关河萧索，|千里清秋。|忍凝眸。|杳杳神京，|盈盈仙子，|别来锦字终难偶。|断雁无凭，|冉冉飞下汀洲。|思悠悠。|暗想当初，|有多少、幽欢佳会，|岂知聚散难期，|翻成雨恨云愁。|阻追游。|每登山临水，|惹起平生心事，|一场消黯，|永日无言，|却下层楼。
登孤垒荒凉，|危亭旷望，|静临烟渚。|对雌霓挂雨，|雄风拂槛，|微收残暑。|渐觉一叶惊秋，|残蝉噪晚，|素商时序。|览景想前欢，|指神京、非雾非烟深处。|向此成追感，|新愁易积，|故人难聚。|凭高尽日凝伫。|赢得消魂无语。|极目霁霭霏微，|暝鸦零乱，|萧索江城暮。|南楼画角，|又送残阳去。
凤髻金泥带，|龙纹玉掌梳。|走来窗下笑相扶，|爱道画眉深浅入时无？|弄笔偎人久，|描花试手初。|等闲妨了绣功夫，|笑问鸳鸯两字怎生书？
枕簟溪堂冷欲秋。|断云依水晚来收。|红莲相倚浑如醉，|白鸟无言定自愁。|书咄咄，|且休休。|一丘一壑也风流。|不知筋力衰多少，|但觉新来懒上楼。
野棠花落，|又匆匆过了，|清明时节。|刬地东风欺客梦，|一枕云屏寒怯。|曲岸持觞，|垂杨系马，|此地曾经别。|楼空人去，|旧游飞燕能说。|闻道绮陌东头，|行人长见，|帘底纤纤月。|旧恨春江流不断，|新恨云山千叠。|料得明朝，|尊前重见，|镜里花难折。|也应惊问：|近来多少华发？
老来情味减，|对别酒、怯流年。|况屈指中秋，|十分好月，|不照人圆。|无情水、都不管，|共西风、只管送归船。|秋晚莼鲈江上，|夜深儿女灯前。|征衫。|便好去朝天。|玉殿正思贤。|想夜半承明，|留教视草，|却遣筹边。|长安故人问我，|道愁肠、酒只依然。|目断秋霄落雁，|醉来时响空弦。
绿树听鹈。|更那堪、鹧鸪声住，|杜鹃声切。|啼到春归无啼处，|苦恨芳菲都歇。|算未抵、人间离别。|马上琵琶关塞黑，|更长门、翠辇辞金阙。|看燕燕，|送归妾。|将军百战身名裂。|向河梁、回头万里，|故人长绝。|易水萧萧西风冷，|满座衣冠似雪。|正壮士、悲歌未彻。|啼鸟还知如许恨，|料不啼清泪长啼血。|谁共我，|醉明月。
凤尾龙香拨。|自开元、《霓裳曲》罢，|几番风月。|最苦浔阳江头客，|画舸亭亭待发。|记出塞、黄云堆雪。|马上离愁三万里，|望昭阳、宫殿孤鸿没。|弦解语，|恨难说。|辽阳驿使音尘绝。|琐窗寒、轻拢慢捻，|泪珠盈睫。|推手含情还却手，|一抹《梁州》哀彻。|千古事、云飞烟灭。|贺老定场无消息，|想沉香亭北繁华歇。|弹到此，|为呜咽。
更能消、几番风雨。|匆匆春又归去。|惜春长怕花开早，|何况落红无数。|春且住。|见说道、天涯芳草迷归路。|怨春不语。|算只有殷勤，|画檐蛛网，|尽日惹飞絮。|长门事，|准拟佳期又误。|蛾眉曾有人妒。|千金纵买相如赋。|脉脉此情谁诉。|君莫舞。|君不见、玉环飞燕皆尘土！|闲愁最苦。|休去倚危阑，|斜阳正在，|烟柳断肠处。
绿阴春尽，|飞絮绕香阁。|晚来翠眉宫样，|巧把远山学。|一寸狂心未说，|已向横波觉。|画帘遮匝，|新翻曲妙，|暗许闲人带偷掐。|前度书多隐语，|意浅愁难答。|昨夜诗有回文，|韵险还慵押。|都待笙歌散了，|记取来时霎。|不消红蜡。|闲云归后，|月在庭花旧阑角。
街南绿树春饶絮。|雪满游春路。|树头花艳杂娇云，|树底人家朱户。|北楼闲上，|疏帘高卷，|直见街南树。|阑干倚尽犹慵去。|几度黄昏雨。|晚春盘马踏青苔，|曾傍绿阴深驻。|落花犹在，|香屏空掩，|人面知何处。
燕鸿过后莺归去。|细算浮生千万绪。|长于春梦几多时，|散似秋云无觅处。|闻琴解佩神仙侣。|挽断罗衣留不住。|劝君莫作独醒人，|烂醉花间应有数。
忆郎还上层楼曲。|楼前芳草年年绿。|绿似去时袍。|回头风袖飘。|郎袍应已旧。|颜色非长久。|惜恐镜中春。|不如花草新。
相离徒有相逢梦。|门外马蹄尘已动。|怨歌留待醉时听，|远目不堪空际送。|今宵风月知谁共。|声咽琵琶槽上凤。|人生无物比多情，|江水不深山不重。
乍暖还轻冷。|风雨晚来方定。|庭轩寂寞近清明，|残花中酒，|又是去年病。|楼头画角风吹醒。|入夜重门静。|那堪更被明月，|隔墙送过秋千影。
越女采莲秋水畔。|窄袖轻罗，|暗露双金钏。|照影摘花花似面。|芳心只共丝争乱。|鸂鶒滩头风浪晚。|雾重烟轻，|不见来时伴。|隐隐歌声归棹远。|离愁引著江南岸。
调雨为酥，|催冰做水，|东君分付春还。|何人便将轻暖，|点破残寒。|结伴踏青去好，|平头鞋子小双鸾。|烟郊外，|望中秀色，|如有无间。|晴则个，|阴则个，|饾饤得天气有许多般。|须教镂花拨柳，|争要先看。|不道吴绫绣袜，|香泥斜沁几行斑。|东风巧，|尽收翠绿，|吹上眉山。
玉骨那愁瘴雾，|冰姿自有仙风。|海仙时遣探芳丛。|倒挂绿毛幺凤。|素面翻嫌粉涴，|洗妆不褪唇红。|高情已逐晓云空。|不与梨花同梦。
明月如霜，|好风如水，|清景无限。|曲港跳鱼，|圆荷泻露，|寂寞无人见。|如三鼓，|铿然一叶，|黯黯梦云惊断。|夜茫茫，|重寻无处，|觉来小园行遍。|天涯倦客，|山中归路，|望断故园心眼。|燕子楼空，|佳人何在，|空锁楼中燕。|古今如梦，|何曾梦觉，|但有旧欢新怨。|异时对，|黄楼夜景，|为余浩叹。
三年枕上吴中路。|遣黄犬、随君去。|若到松江呼小渡，|莫惊鸥鹭。|四桥尽是，|老子经行处。|《辋川图》上看春暮，|常记高人右丞句。|作个归期天已许。|春衫犹是，|小蛮针线，|曾湿西湖雨。
芙蓉落尽天涵水。|日暮沧波起。|背飞双燕贴云寒。|独向小楼东畔倚阑看。|浮生只合尊前老。|雪满长安道。|故人早晚上高台。|赠我江南春色一枝梅。
风帆更起，|望一天秋色，|离愁无数。|明日重阳尊酒里，|谁与黄花为主。|别岸风烟，|孤舟灯火，|今夕知何处。|不如江月，|照伊清夜同去。|船过采石江边，|望夫山下，|酌水应怀古。|德耀归来虽富贵，|忍弃平生荆布。|默想音容，|遥怜儿女，|独立衡皋暮。|桐乡君子，|念予憔悴如许。
江水西头隔烟树。|望不见、江东路。|思量只有梦来去。|更不怕、江阑住。|灯前写了书无数。|算没个、人传与。|直饶寻得雁分付。|又还是、秋将暮。
芳草碧色。|萋萋遍南陌。|暖絮乱红，|也知人、春愁无力。|忆得盈盈拾翠侣，|共携赏、凤城寒食。|到今来，|海角逢春，|天涯为客。|愁旋释。|还似织。|泪暗拭。|又偷滴。|谩伫立、遍倚危阑，|尽黄昏，|也只是、暮云凝碧。|拚则而今已拚了，|忘则怎生便忘得。|又还问鳞鸿，|试重寻消息。
卷絮风头寒欲尽。|坠粉飘香，|日日红成阵。|新酒又添残酒困，|今春不减前春恨。|蝶去莺飞无处问。|隔水高楼，|望断双鱼信。|恼乱横波秋一寸，|斜阳只与黄昏近。
凌波不过横塘路。|但目送、芳尘去。|锦瑟华年谁与度？|月桥花院，|琐窗朱户。|只有春知处。|飞云冉冉蘅皋暮。|彩笔新题断肠句。|试问闲愁都几许？|一川烟草，|满城风絮。|梅子黄时雨。
兰芷满汀洲，|游丝横路。|罗袜尘生步。|迎顾。|整鬟颦黛，|脉脉两情难语。|细风吹柳絮。|人南渡。|回首旧游，|山无重数。|花底深朱户。|何处。|半黄梅子，|向晚一帘疏雨。|断魂分付与。|春将去。
烟络横林，|山沉远照，|逦迤黄昏钟鼓。|烛映帘栊，|蛩催机杼，|共苦清秋风露。|不眠思妇。|齐应和、几声砧杵。|惊动天涯倦宦，|骎骎岁华行暮。|当年酒狂自负。|谓东君、以春相付。|流浪征骖北道，|客樯南浦，|幽恨无人晤语。|赖明月、曾知旧游处。|好伴云来，|还将梦去。
薄雨收寒，|斜照弄晴，|春意空阔。|长亭柳色才黄，|远客一枝先折。|烟横水际，|映带几点归鸦，|东风消尽龙沙雪。|还记出关来，|恰而今时节。|将发。|画楼芳酒，|红泪清歌，|顿成轻别。|已是经年，|杳杳音尘多绝。|欲知方寸，|共有几许清愁，|芭蕉不展丁香结。|枉望断天涯，|两厌厌风月。
厌莺声到枕，|花气动帘，|醉魂愁梦相半。|被惜余薰，|带惊剩眼。|几许伤春春晚。|泪竹痕鲜，|佩兰香老，|湘天浓暖。|记小江、风月佳时，|屡约非烟游伴。|须信鸾弦易断。|奈云和再鼓，|曲终人远。|认罗袜无踪，|旧处弄波清浅。|青翰棹舣，|白蘋洲畔。|尽目临皋飞观。|不解寄、一字相思，|幸有归来双燕。
青烟幂处，|碧海飞金镜。|永夜闲阶卧桂影。|露凉时，|零乱多少寒螀。|神京远，|惟有蓝桥路近。|水晶帘不下，|云母屏开，|冷浸佳人淡脂粉。|待都将许多明，|付与金尊，|投晓共、流霞倾尽。|更携取、胡床上南楼，|看玉作人间，|素秋千顷。
木叶亭皋下，|重阳近、又是捣衣秋。|奈愁入庾肠，|老侵潘鬓，|谩簪黄菊，|花也应羞。|楚天晚、白苹烟尽处，|红蓼水边头。|芳草有情，|夕阳无语，|雁横南浦，|人倚西楼。|玉容知安否，|香笺共锦字，|两处悠悠。|空恨碧云离合，|青鸟沉浮。|向风前懊恼，|芳心一点，|寸眉两叶，|禁甚闲愁。|情到不堪言处，|分付东流。
暗柳啼鸦，|单衣伫立，|小帘朱户。|桐花半亩。|静锁一庭愁雨。|洒空阶、夜阑未休，|故人剪烛西窗语。|似楚江暝宿，|风灯零乱，|少年羁旅。|迟暮。|嬉游处。|正店舍无烟，|禁城百五。|旗亭唤酒，|付与高阳俦侣。|想东园、桃李自春，|小唇秀靥今在否。|到归时、定有残英，|待客携尊俎。
风消焰蜡，|露浥红莲，|花市光相射。|桂华流瓦。|纤云散，|耿耿素娥欲下。|衣裳淡雅，|看楚女、纤腰一把。|箫鼓喧，|人影参差，|满路飘香麝。|因念都城放夜。|望千门如昼，|嬉笑游冶。|钿车罗帕。|相逢处，|自有暗尘随马。|年光是也。|唯只见、旧情衰谢。|清漏移，|飞盖归来，|从舞休歌罢。
上马人扶残醉，|晓风吹未醒。|映水曲、翠瓦朱檐，|垂杨里、乍见津亭。|当时曾题败壁，|蛛丝罩，|淡墨苔晕青。|念去来、岁月如流，|徘徊久，|叹息愁思盈。|去去倦寻路程。|江陵旧事，|何曾再问杨琼。|旧曲凄清。|敛愁黛、与谁听。|尊前故人如在，|想念我、最关情。|何须渭城。|歌声未尽处，|先泪零。
风悲画角，|听单于、三弄落谯门。|投宿骎骎征骑，|飞雪满孤村。|酒市渐阑灯火，|正敲窗、乱叶舞纷纷。|送数声惊雁，|乍离烟水，|嘹唳度寒云。|好在半胧溪月，|到如今、无处不销魂。|故国梅花归梦，|愁损绿罗裙。|为问暗香闲艳，|也相思、万点付啼痕。|算翠屏应是，|两眉馀恨倚黄昏。
晓光催角。|听宿鸟未惊，|邻鸡先觉。|迤逦烟村，|马嘶人起，|残月尚穿林薄。|泪痕带霜微凝，|酒力冲寒犹弱。|叹倦客、悄不禁重染，|风尘京洛。|追念人别后，|心事万重，|难觅孤鸿托。|翠幌娇深，|曲屏香暖，|争念岁寒飘泊。|怨月恨花烦恼，|不是不曾经着。|者情味，|望一成消减，|新来还恶。
洗妆真态，|不假铅花御。|竹外一枝斜，|想佳人、天寒日暮。|黄昏院落，|无处着清香，|风细细，|雪垂垂，|何况江头路。|月边疏影，|梦到销魂处。|结子欲黄时，|又须作、廉纤细雨。|孤芳一世，|供断有情愁，|消瘦损，|东阳也，|试问花知否。
见梨花初带夜月，|海棠半含朝雨。|内苑春、不禁过青门，|御沟涨、潜通南浦。|东风静、细柳垂金缕。|望凤阙、非烟非雾。|好时代、朝野多欢，|遍九陌、太平箫鼓。|乍莺儿百啭断续，|燕子飞来飞去。|近绿水、台榭映秋千，|斗草聚、双双游女。|饧香更、酒冷踏青路。|会暗识、夭桃朱户。|向晚骤、宝马雕鞍，|醉襟惹、乱花飞絮。|正轻寒轻暖漏永，|半阴半晴云暮。|禁火天、已是试新妆，|岁华到、三分佳处。|清明看、汉宫传蜡炬。|散翠烟、飞入槐府。|敛兵卫、阊阖门开，|住传宜、又还休务。
玉台挂秋月。|铅素浅、梅花傅香雪。|冰姿洁。|金莲衬、小小凌波罗袜。|雨初歇。|楼外孤鸿声渐远，|远山外、行人音信绝。|此恨对语犹难，|那堪更寄书说。|教人红销翠减，|觉衣宽金缕，|都为轻别。|太情切，|销魂处、画角黄昏时节。|声呜咽。|落尽庭花春去也，|银蟾迥、无情圆又缺。|恨伊不似余香，|惹鸳鸯结。
闷来弹鹊，|又搅碎、一帘花影。|谩试著春衫，|还思纤手，|薰彻金猊烬冷。|动是愁端如何向，|但怪得、新来多病。|嗟旧日沈腰，|如今潘鬓，|怎堪临镜。|重省。|别时泪滴，|罗衣犹凝。|料为我厌厌，|日高慵起，|长托春酲未醒。|雁足不来，|马蹄难驻，|门掩一庭芳景。|空伫立，|尽日阑干倚遍，|昼长人静。
绿芜墙绕青苔院。|中庭日淡芭蕉卷。|蝴蝶上阶飞。|烘帘自在垂。|玉钩双语燕。|宝甃杨花转。|几处簸钱声。|绿窗春睡轻。
霭霭春空，|画楼森耸凌云渚。|紫薇登览最关情，|绝妙夸能赋。|惆怅相思迟暮。|记当日、朱阑共语。|塞鸿难问，|岸柳何穷，|别愁纷絮。|催促年光，|旧来流水知何处。|断肠何必更残阳，|极目伤平楚。|晚霁波声带雨。|悄无人、舟横野渡。|数峰江上，|芳草天涯，|参差烟树。
数声。|可怜又是，|春归时节。|满院东风，|海棠铺绣，|梨花飘雪。|丁香露泣残枝，|算未比、愁肠寸结。|自是休文，|多情多感，|不干风月。
篆缕销金鼎。|醉沉沉、庭阴转午，|画堂人静。|芳草王孙知何处，|惟有杨花糁径。|渐玉枕、腾腾春醒。|帘外残红春已透，|镇无聊、殢酒厌厌病。|云鬓乱，|未忺整。|江南旧事休重省。|遍天涯、寻消问息，|断鸿难倩。|月满西楼凭阑久，|依旧归期未定。|又只恐、瓶沉金井。|嘶骑不来银烛暗，|枉教人、立尽梧桐影。|谁伴我，|对鸾镜。
高咏<楚词>酬午日，|天涯节序匆匆。|榴花不似舞裙红。|无人知此意，|歌罢满帘风。|万事一身伤老矣，|戎葵凝笑墙东。|酒杯深浅去年同。|试浇桥下水，|今夕到湘中。
青楼春晚。|昼寂寂、梳匀又懒。|乍听得、鸦啼莺弄，|惹起新愁无限。|记年时、偷掷春心，|花前隔雾遥相见。|便角枕题诗，|宝钗贳酒，|共醉青苔深院。|怎忘得、回廊下，|携手处、花明月满。|如今但暮雨，|蜂愁蝶恨，|小窗闲对芭蕉展。|却谁拘管。|尽无言、闲品秦筝，|泪满参差雁。|腰肢渐小，|心与杨花共远。
东风着意，|先上小桃枝。|红粉腻。|娇如醉。|倚朱扉。|记年时。|隐映新妆画。|临水岸。|春将半。|云日暖。|斜桥转。|夹城西。|草软莎平，|跋马垂杨渡，|玉勒争嘶。|认蛾眉凝笑，|脸薄拂燕脂，|绣户曾窥，|恨依依。|共携手处，|香如雾。|红随步。|怨春迟。|消瘦损。|凭谁问。|只花知。|泪空垂。|旧日堂前燕，|和烟雨，|又双飞。|人自老，|春长好。|梦佳期。|前度刘郎，|几许风流地，|花也应悲。|但茫茫暮霭，|目断武陵溪。|往事难追。
郊原初过雨。|见败叶零乱，|风定犹舞。|斜阳挂深树。|映浓愁浅黛，|遥山眉妩。|来时旧路。|尚岩花、娇黄半吐。|到而今、惟有溪边流水，|见人如故。|无语。|邮亭深静，|下马还寻，|旧曾题处。|无聊倦旅。|伤离恨，|最愁苦。|纵收香藏镜，|他年重到，|人面桃花在否。|念沉沉、小阁幽窗，|有时梦去。
夜来雨。|赖倩得、东风吹住。|海棠正妖娆处。|且留取。|悄庭户。|试细听、莺啼燕语。|分明共人愁绪。|怕春去。|佳树。|翠阴初转午。|重帘未卷，|乍睡起、寂寞看风絮。|偷弹清泪寄烟波，|见江头故人，|为言憔悴如许。|彩笺无数。|去却寒暄，|到了浑无定据。|断肠落日千山暮。
弱柳千丝缕。|嫩黄匀遍鸦啼处。|寒入罗衣春尚浅，|过一番风雨。|问燕子来时，|绿水桥边路。|曾画楼、见个人人否。|料静掩云窗，|尘满哀弦危柱。|庾信愁如许，|为谁都着眉端聚。|独立东风弹泪眼，|寄烟波东去。|念永昼春闲，|人倦如何度。|闲傍枕，|百啭黄鹂语。|唤觉来厌厌，|残照依然花坞。
酣酣日脚紫烟浮，|妍暖破轻裘。|困人天色，|醉人花气，|午梦扶头。|春慵恰似春塘水，|一片縠纹愁。|溶溶泄泄，|东风无力，|欲皱还休。
长淮望断，|关塞莽然平。|征尘暗，|霜风劲，|悄边声。|黯销凝。|追想当年事，|殆天数，|非人力，|洙泗上，|弦歌地，|亦膻腥。|隔水毡乡，|落日牛羊下，|区脱纵横。|看名王宵猎，|骑火一川明。|笳鼓悲鸣。|遣人惊。|念腰间箭，|匣中剑，|空埃蠹，|竟何成。|时易失，|心徒壮，|岁将零。|渺神京。|干羽方怀远，|静烽燧，|且休兵。|冠盖使，|纷驰骛，|若为情。|闻道中原遗老，|常南望、翠葆霓旌。|使行人到此，|忠愤气填膺。|有泪如倾。
夜来风雨匆匆，|故园定是花无几。|愁多怨极，|等闲孤负，|一年芳意。|柳困桃慵，|杏青梅小，|对人容易。|算好春长在，|好花长见，|原只是、人憔悴。|回首池南旧事。|恨星星、不堪重记。|如今但有，|看花老眼，|伤时清泪。|不怕逢花瘦，|只愁怕、老来风味。|待繁红乱处，|留云借月，|也须拼醉。
闹花深处层楼，|画帘半卷东风软。|春归翠陌，|平莎茸嫩，|垂杨金浅。|迟日催花，|淡云阁雨，|轻寒轻暖。|恨芳菲世界，|游人未赏，|都付与、莺和燕。|寂寞凭高念远。|向南楼、一声归雁。|金钗斗草，|青丝勒马，|风流云散。|罗绶分香，|翠绡封泪，|几多幽怨。|正销魂、又是疏烟淡月，|子规声断。
月洗高梧，|露幽草，|宝钗楼外秋深。|土花沿翠，|萤火坠墙阴。|静听寒声断续，|微韵转、凄咽悲沉。|争求侣、殷勤劝织，|促破晓机心。|儿时曾记得，|呼灯灌穴，|敛步随音。|任满身花影，|犹自追寻。|携向华堂戏斗，|亭台小、笼巧妆金。|今休说，|从渠床下，|凉夜伴孤吟。
幽梦初回，|重阴未开，|晓色催成疏雨。|竹槛气寒，|蕙畹声摇，|新绿暗通南浦。|未有人行，|才半启、回廊朱户。|无绪，|空望极霓旌，|锦书难据。|苔径追忆曾游，|念谁伴、秋千彩绳芳柱。|犀奁黛卷，|凤枕云孤，|应也几番凝伫。|怎得伊来，|花雾绕、小堂深处。|留住。|直到老、不教归去。
渐吹尽、枝头香絮。|是处人家，|绿深门户。|远浦萦回，|暮帆零乱，|向何许。|阅人多矣，|谁得似、长亭树。|树若有情时，|不会得、青青如此。|日暮。|望高城不见，|只见乱山无数。|韦郎去也，|怎忘得、玉环分付。|第一是、早早归来，|怕红萼无人为主。|算空有并刀，|难剪离愁千缕。
旧时月色。|算几番照我，|梅边吹笛。|唤起玉人，|不管清寒与攀摘。|何逊而今渐老，|都忘却、春风词笔。|但怪得、竹外疏花，|香冷入瑶席。|江国。|正寂寂，|叹寄与路遥，|夜雪初积。|翠尊易泣，|红萼无言耿相忆。|长记曾携手处，|千树压、西湖寒碧。|又片片吹尽也，|几时见得。
一春长费买花钱。|日日醉湖边。|玉骢惯识西湖路，|骄嘶过、沽酒楼前。|红杏香中箫鼓，|绿杨影里秋千。|暖风十里丽人天。|花压鬓云偏。|画船载取春归去，|余情付、湖水湖烟。|明日重扶残醉，|来寻陌上花钿。
巧沁兰心，|偷粘草甲，|东风欲障新暖。|谩疑碧瓦难留，|信知暮寒轻浅。|行天入镜，|做弄出、轻松纤软。|料故园、不卷重帘，|误了乍来双燕。|青未了、柳回白眼。|红欲断、杏开素面。|旧游忆着山阴，|后盟遂妨上苑。|寒炉重熨，|便放慢、春衫针线。|怕凤靴、挑菜归来，|万一灞桥相见。
月波疑滴。|望玉壶天近，|了无尘隔。|翠眼圈花，|冰丝织练，|黄道宝光相值。|自怜诗酒瘦，|难应接、许多春色。|最无赖，|是随香趁烛。|曾伴狂客。|踪迹。|谩记忆，|老了杜郎，|忍听东风笛。|柳院灯疏，|梅厅雪在，|谁与细倾春碧。|旧情拘未定，|犹自学、当年游历。|怕万一，|误玉人、夜寒帘隙。
烟光摇缥瓦。|望晴檐多风，|柳花如洒。|锦瑟横床，|想泪痕尘影，|凤弦常下。|倦出犀帷，|频梦见、王孙骄马。|讳道相思，|偷理绡裙，|自惊腰衩。|惆怅南楼遥夜。|记翠箔张灯，|枕肩歌罢。|又入铜驼，|遍旧家门巷，|首询声价。|可惜东风，|将恨与闲花俱谢。|记取崔徽模样，|归来暗写。
秋江带雨，|寒沙萦水，|入瞰画阁愁独。|烟蓑散响惊诗思，|还被乱鸥飞去，|秀句难续。|冷眼尽归图画上，|认隔岸、微茫云屋。|想半属、渔市樵村，|欲暮竞然竹。|须信风流未老，|凭持尊酒，|慰此凄凉心目。|一鞭南陌，|几篙官渡，|赖有歌眉舒绿。|只匆匆眺远，|早觉闲愁挂乔木。|应难奈、故人天际，|望彻淮山，|相思无雁足。
晚雨未摧宫树，|可怜闲叶，|犹抱凉蝉。|短景归秋，|吟思又接愁边。|漏初长、梦魂难禁，|人渐老、风月俱寒。|想幽欢、土花庭甃，|虫网阑干。|无端啼蛄搅夜，|恨随团扇，|苦近秋莲。|一笛当楼，|谢娘悬泪立风前。|故园晚、强留诗酒，|新雁远、不致寒暄。|隔苍烟、楚香罗袖，|谁伴婵娟。
江水苍苍，|望倦柳愁荷，|共感秋色。|废阁先凉，|古帘空暮，|雁程最嫌风力。|故园信息，|爱渠入眼南山碧。|念上国，|谁是脍鲈江汉未归客。|还又岁晚，|瘦骨临风，|夜闻秋声，|吹动岑寂。|露蛩悲、青灯冷屋，|翻书愁上鬓毛白。|年少俊游浑断得。|但可怜处，|无奈苒苒魂惊，|采香南浦，|剪梅烟驿。
频听银签，|重燃绛蜡，|年华衮衮惊心。|饯旧迎新，|能消几刻光阴。|老来可惯通宵饮，|待不眠、还怕寒侵。|掩清尊、多谢梅花，|伴我微吟。|邻娃已试春妆了，|更蜂腰簇翠，|燕股横金。|句引东风，|也知芳思难禁。|朱颜那有年年好，|逞艳游、赢取如今。|恣登临、残雪楼台，|迟日园林。
春风只在园西畔。|荠菜花繁蝴蝶乱。|冰池晴绿照还空，|香径落红吹已断。|意长翻恨游丝短。|尽日相思罗带缓。|宝奁如月不欺人，|明日归来君试看。
繁灯夺霁华。|戏鼓侵明发。|物色旧时同，|情味中年别。|浅画镜中眉，|深拜楼西月。|人散市声收，|渐入愁时节。
接叶巢莺，|平波卷絮，|断桥斜日归船。|能几番游，|看花又是明年。|东风且伴蔷薇住，|到蔷薇、春已堪怜。|更凄然。|万绿西泠，|一抹荒烟。|当年燕子知何处，|但苔深韦曲，|草暗斜川。|见说新愁，|如今也到鸥边。|无心再续笙歌梦，|掩重门、浅醉闲眠。|莫开帘。|怕见飞花，|怕听啼鹃。
深院榴花吐。|画帘开、綀衣纨扇，|午风清暑。|儿女纷纷夸结束，|新样钗符艾虎。|早已有、游人观渡。|老大逢场慵作戏，|任陌头、年少争旗鼓。|溪雨急，|浪花舞。|灵均标致高如许。|忆生平、既纫兰佩，|更怀椒糈。|谁信骚魂千载后，|波底垂涎角黍。|又说是、蛟馋龙怒。|把似而今醒到了，|料当年、醉死差无苦。|聊一笑，|吊千古。
近清明。|翠禽枝上消魂。|可惜一片清歌，|都付与黄昏。|欲共柳花低诉，|怕柳花轻薄，|不解伤春。|念楚乡旅宿，|柔情别绪，|谁与温存。|空樽夜泣，|青山不语，|残月当门。|翠玉楼前，|惟是有、一陂湘水，|摇荡湘云。|天长梦短，|问甚时、重见桃根。|者次第，|算人间、没个并刀，|剪断心上愁痕。
湿云粘雁影。|望征路愁迷，|离绪难整。|千金买光景。|但疏钟催晓，|乱鸦啼暝。|花悰暗省。|许多情、相逢梦境。|便行云、都不归来，|也合寄将音信。|孤迥。|明鸾心在，|跨鹤程高，|后期无淮。|情丝待翦。|翻惹得、旧时恨。|怕天教何处，|参差双燕，|还染残朱剩粉。|对菱花、与说相思，|看谁瘦损。
绣幄鸳鸯柱。|红情密、腻云低护秦树。|芳根兼倚，|花梢钿合，|锦屏人妒。|东风睡足交枝，|正梦枕、瑶钗燕股。|障滟蜡、满照欢丛，|嫠蟾冷落羞度。|人间万感幽单，|华清惯浴，|春盎风露。|连鬟并暖，|同心共结，|向承恩处。|凭谁为歌长恨，|暗殿锁、秋灯夜语。|叙旧期、不负春盟，|红朝翠暮。
烟波桃叶西陵路，|十年断魂潮尾。|古柳重攀，|轻鸥聚别，|陈迹危亭独倚。|凉飔乍起。|渺烟碛飞帆，|暮山横翠。|但有江花，|共临秋镜照憔悴。|华堂烛暗送客，|眼波回盼处，|芳艳流水。|素骨凝冰，|柔葱蘸雪，|犹忆分瓜深意。|清尊未洗。|梦不湿行云，|漫沾残泪。|可惜秋宵，|乱蛩疏雨里。
小娉婷，|清铅素靥，|蜂黄暗偷晕。|翠翘攲鬓。|昨夜冷中庭，|月下相认。|睡浓更苦凄风紧。|惊回心未稳。|送晓色、一壶葱茜，|才知花梦准。|湘娥化作此幽芳，|凌波路，|古岸云沙遗恨。|临砌影，|寒香乱、冻梅藏韵。|熏炉畔、旋移傍枕，|还又见、玉人垂绀鬓。|料唤赏、清华池馆，|台杯须满引。
波面铜花冷不收。|玉人垂钓理纤钩。|月明池阁夜来秋。|江燕话归成晓别，|水花红减似春休。|西风梧井叶先愁。
卷尽愁云，|素娥临夜新梳洗。|暗尘不起。|酥润凌波地。|辇路重来，|仿佛灯前事。|情如水。|小楼熏被。|春梦笙歌里。
采幽香，|巡古苑，|竹冷翠微路。|斗草溪根，|沙印小莲步。|自怜两鬓清霜，|一年寒食，|又身在、云山深处。|昼闲度。|因甚天也悭春，|轻阴便成雨。|绿暗长亭，|归梦趁风絮。|有情花影阑干，|莺声门径，|解留我、霎时凝伫。
剪红情，|裁绿意，|花信上钗股。|残日东风，|不放岁华去。|有人添烛西窗，|不眠侵晓，|笑声转、新年莺语。|旧尊俎。|玉纤曾擘黄柑，|柔香系幽素。|归梦湖边，|还迷镜中路。|可怜千点吴霜，|寒销不尽，|又相对、落梅如雨。
盘丝系腕，|巧篆垂簪，|玉隐绀纱睡觉。|银瓶露井，|彩箑云窗，|往事少年依约。|为当时、曾写榴裙，|伤心红绡褪萼。|黍梦光阴，|渐老汀洲烟蒻。|莫唱江南古调，|怨抑难招，|楚江沉魄。|薰风燕乳，|暗雨梅黄，|午镜澡兰帘幕。|念秦楼、也拟人归，|应剪菖蒲自酌。|但怅望、一缕新蟾，|随人天角。
残寒正欺病酒，|掩沉香绣户。|燕来晚、飞入西城，|似说春事迟暮。|画船载、清明过却，|晴烟冉冉吴宫树。|念羁情游荡，|随风化为轻絮。|十载西湖，|傍柳系马，|趁娇尘软雾。|溯红渐、招入仙溪，|锦儿偷寄幽素，|倚银屏、春宽梦窄，|断红湿、歌纨金缕。|暝堤空，|轻把斜阳，|总还鸥鹭。|幽兰旋老，|杜若还生，|水乡尚寄旅。|别后访、六桥无信，|事往花委，|瘗玉埋香，|几番风雨。|长波妒盼，|遥山羞黛，|渔灯分影春江宿。|记当时、短楫桃根渡，|青楼仿佛，|临分败壁题诗，|泪墨惨淡尘土。|危亭望极，|草色天涯，|叹鬓侵半苎。|暗点检、离痕欢唾，|尚染鲛绡，|亸凤迷归，|破鸾慵舞。|殷勤待写，|书中长恨，|蓝霞辽海沉过雁。|漫相思、弹入哀筝柱。|伤心千里江南，|怨曲重招，|断魂在否。
送客吴皋。|正试霜夜冷，|枫落长桥。|望天不尽，|背城渐杳，|离亭黯黯，|恨水迢迢。|翠香零落红衣老，|暮愁锁、残柳眉梢。|念瘦腰。|沈郎旧日，|曾系兰桡。|仙人凤咽琼箫。|怅断魂送远，|《九辨》难招。|醉鬟留盼，|小窗翦烛，|歌云载恨，|飞上银霄。|素秋不解随船去，|败红趁、一叶寒涛。|梦翠翘。|怨鸿料过南谯。
修竹凝妆，|垂杨驻马，|凭阑浅画成图。|山色谁题，|楼前有雁斜书。|东风紧送斜阳下，|弄旧寒、晚酒醒余。|自销凝，|能几花前，|顿老相如。|伤春不在高楼上，|在灯前敧枕，|雨外熏炉。|怕舣游船，|临流可奈清臞。|飞红若到西湖底，|搅翠澜、总是愁鱼。|莫重来、吹尽香绵，|泪满平芜。
宫粉雕痕，|仙云堕影，|无人野水荒湾。|古石埋香，|金沙锁骨连环。|南楼不恨吹横笛，|恨晓风、千里关山。|半飘零、庭上黄昏，|月冷阑干。|寿阳空理愁鸾。|问谁调玉髓，|暗补香瘢。|细雨归鸿，|孤山无限春寒。|离魂难倩招清些，|梦缟衣、解佩溪边。|最愁人、啼鸟晴明，|叶底青圆。
湖山经醉惯。|渍春衫，|啼痕酒痕无限。|又客长安，|叹断襟零袂，|涴尘谁浣。|紫曲门荒，|沿败井、风摇青蔓。|对语东邻，|犹是曾巢，|谢堂双燕。|春梦人间须断。|但怪得当年，|梦缘能短。|绣屋秦筝，|傍海棠偏爱，|夜深开宴。|舞歇歌沉，|花未减、红颜先变。|伫久河桥欲去，|斜阳泪满。
渺空烟四远，|是何年、青天坠长星。|幻苍崖云树，|名娃金屋，|残霸宫城。|箭径酸风射眼，|腻水染花腥。|时靸双鸳响，|廊叶秋声。|宫里吴王沉醉，|倩五湖倦客，|独钓醒醒。|问苍波无语，|华发奈山青。|水涵空、阑干高处，|送乱鸦、斜日落渔汀。|连呼酒，|上琴台去，|秋与云平。
柳暝河桥，|莺晴台苑，|短策频惹春香。|当时夜泊，|温柔便入深乡。|词韵窄，|酒杯长。|翦蜡花、壶箭催忙。|共追游处，|凌波翠陌，|连棹横塘。|十年一梦凄凉。|似西湖燕去，|吴馆巢荒。|重来万感，|依前唤酒银罂。|溪雨急，|岸花狂。|趁残鸦、飞过苍茫。|故人楼上，|凭谁指与，|芳草斜阳。
润玉笼绡，|檀樱倚扇。|绣圈犹带脂香浅。|榴心空叠舞裙红，|艾枝应压愁鬟乱。|午梦千山，|窗阴一箭。|香瘢新褪红丝腕。|隔江人在雨声中，|晚风菰叶生秋怨。
人去西楼雁杳。|叙别梦、扬州一觉。|云淡星疏楚山晓。|听啼乌，|立河桥，|话未了。|雨外蛩声早。|细织就、霜丝多少。|说与萧娘未知道。|向长安，|对秋灯，|几人老。
乔木生云气。|访中兴、英雄陈迹，|暗追前事。|战舰东风悭借便，|梦断神州故里。|旋小筑、吴宫闲地。|华表月明归夜鹤，|叹当时、花竹今如此。|枝上露，|溅清泪。|遨头小簇行春队。|步苍苔、寻幽别墅，|问梅开未。|重唱梅边新度曲，|催发寒梢冻蕊。|此心与东君同意。|后不如今今非昔，|两无言、相对沧浪水。|怀此恨，|寄残醉。
红妆春骑。|踏月影、竿旗穿市。|望不尽、楼台歌舞，|习习香尘莲步底。|箫声断、约彩鸾归去，|未怕金吾呵醉。|甚辇路、喧阗且止。|听得念奴歌起。|父老犹记宣和事。|抱铜仙、清泪如水。|还转盼、沙河多丽。|滉漾明光连邸第。|帘影冻、散红光成绮。|月浸葡萄十里。|看往来、神仙才子。|肯把菱花扑碎。|肠断竹马儿童，|空见说、三千乐指。|等多时、春不归来，|到春时欲睡。|又说向、灯前拥髻。|暗滴鲛珠坠。|便当日、亲见霓裳，|天上人间梦里。
璧月初晴，|黛云远淡，|春事谁主。|禁苑娇寒，|湖堤倦暖，|前度遽如许。|香尘暗陌，|华灯明昼，|长是懒携手去。|谁知道、断烟禁夜，|满城似愁风雨。|宣和旧日，|临安南渡，|芳景犹自如故。|缃帙流离，|风鬓三五，|能赋词最苦。|江南无路，|鄜州今夜，|此苦又谁知否。|空相对、残釭无寐，|满村社鼓。
南山截竹为觱篥，|此乐本自龟兹出。|流传汉地曲转奇，|凉州胡人为我吹。|傍邻闻者多叹息，|远客思乡皆泪垂。|世人解听不解赏，|长飚风中自来往。|枯桑老柏寒飕遛，|九雏鸣凤乱啾啾。|龙吟虎啸一时发，|万籁百泉相与秋。|忽然更作渔阳掺，|黄云萧条白日暗。|变调如闻杨柳春，|上林繁花照眼新。|岁夜高堂列明烛，|美酒一杯声一曲。
蔡女昔造胡笳声，|一弹一十有八拍。|胡人落泪沾边草，|汉使断肠对归客。|古戍苍苍烽火寒，|大荒沈沈飞雪白。|先拂商弦后角羽，|四郊秋叶惊摵摵。|董夫子，|通神明，|深山窃听来妖精。|言迟更速皆应手，|将往复旋如有情。|空山百鸟散还合，|万里浮云阴且晴。|嘶酸雏雁失群夜，|断绝胡儿恋母声。|川为静其波，|鸟亦罢其鸣。|乌孙部落家乡远，|逻娑沙尘哀怨生。|幽音变调忽飘洒，|长风吹林雨堕瓦。|迸泉飒飒飞木末，|野鹿呦呦走堂下。|长安城连东掖垣，|凤凰池对青琐门。|高才脱略名与利，|日夕望君抱琴至。
主人有酒欢今夕，|请奏鸣琴广陵客。|月照城头乌半飞，|霜凄万树风入衣。|铜炉华烛烛增辉，|初弹渌水后楚妃。|一声已动物皆静，|四座无言星欲稀。|清淮奉使千馀里，|敢告云山从此始。
四月南风大麦黄，|枣花未落桐叶长。|青山朝别暮还见，|嘶马出门思旧乡。|陈侯立身何坦荡，|虬须虎眉仍大颡。|腹中贮书一万卷，|不肯低头在草莽。|东门沽酒饮我曹，|心轻万事皆鸿毛。|醉卧不知白日暮，|有时空望孤云高。|长河浪头连天黑，|津口停舟渡不得。|郑国游人未及家，|洛阳行子空叹息。|闻道故林相识多，|罢官昨日今如何。
男儿事长征，|少小幽燕客。|赌胜马蹄下，|由来轻七尺。|杀人莫敢前，|须如猬毛磔。|黄云陇底白云飞，|未得报恩不能归。|辽东小妇年十五，|惯弹琵琶解歌舞。|今为羌笛出塞声，|使我三军泪如雨。
长安城头头白乌，|夜飞延秋门上呼。|又向人家啄大屋，|屋底达官走避胡。|金鞭断折九马死，|骨肉不得同驰驱。|腰下宝玦青珊瑚，|可怜王孙泣路隅。|问之不肯道姓名，|但道困苦乞为奴。|已经百日窜荆棘，|身上无有完肌肤。|高帝子孙尽隆准，|龙种自与常人殊。|豺狼在邑龙在野，|王孙善保千金躯。|不敢长语临交衢，|且为王孙立斯须。|昨夜东风吹血腥，|东来橐驼满旧都。|朔方健儿好身手，|昔何勇锐今何愚。|窃闻天子已传位，|圣德北服南单于。|花门剺面请雪耻，|慎勿出口他人狙。|哀哉王孙慎勿疏，|五陵佳气无时无。
少陵野老吞声哭，|春日潜行曲江曲。|江头宫殿锁千门，|细柳新蒲为谁绿。|忆昔霓旌下南苑，|苑中景物生颜色。|昭阳殿里第一人，|同辇随君侍君侧。|辇前才人带弓箭，|白马嚼啮黄金勒。|翻身向天仰射云，|一箭正坠双飞翼。|明眸皓齿今何在？|血污游魂归不得。|清渭东流剑阁深，|去住彼此无消息。|人生有情泪沾臆，|江水江花岂终极。|黄昏胡骑尘满城，|欲往城南望城北。
三月三日天气新，|长安水边多丽人。|态浓意远淑且真，|肌理细腻骨肉匀。|绣罗衣裳照暮春，|蹙金孔雀银麒麟。|头上何所有，|翠微盍叶垂鬓唇。|背后何所见，|珠压腰衱稳称身。|就中云幕椒房亲，|赐名大国虢与秦。|紫驼之峰出翠釜，|水晶之盘行素鳞。|犀箸厌饫久未下，|鸾刀缕切空纷纶。|黄门飞鞚不动尘，|御厨络绎送八珍。|箫鼓哀吟感鬼神，|宾从杂遝实要津。|后来鞍马何逡巡，|当轩下马入锦茵。|杨花雪落覆白苹，|青鸟飞去衔红巾。|灸手可热势绝伦，|慎莫近前丞相嗔。
车辚辚，|马萧萧，|行人弓箭各在腰，|爷娘妻子走相送，|尘埃不见咸阳桥。|牵衣顿足拦道哭，|哭声直上干云霄。|道旁过者问行人，|行人但云点行频。|或从十五北防河，|便至四十西营田。|去时里正与裹头，|归来头白还戍边。|边亭流血成海水，|武皇开边意未已。|君不闻，|汉家山东二百州，|千村万落生荆杞。|纵有健妇把锄犁，|禾生陇亩无东西。|况复秦兵耐苦战，|被驱不异犬与鸡。|长者虽有问，|役夫敢申恨？|且如今年冬，|未休关西卒。|县官急索租，|租税从何出。|信知生男恶，|反是生女好。|生女犹得嫁比邻，|生男埋没随百草。|君不见，|青海头，|古来白骨无人收。|新鬼烦冤旧鬼哭，|天阴雨湿声啾啾。
噫吁嚱，|危乎高哉！|蜀道之难难于上青天。|蚕丛及鱼凫，|开国何茫然。|尔来四万八千岁，|不与秦塞通人烟。|西当太白有鸟道，|可以横绝峨嵋巅。|地崩山摧壮士死，|然后天梯石栈相钩连。|上有六龙回日之高标，|下有冲波逆折之回川。|黄鹤之飞尚不得过，|猿猱欲度愁攀缘。|青泥何盘盘，|百步九折萦岩峦。|扪参历井仰胁息，|以手抚膺坐长叹。|问君西游何时还，|畏途巉岩不可攀。|但见悲鸟号古木，|雄飞雌从绕林间。|又闻子规啼夜月，|愁空山。|蜀道之难难于上青天，|使人听此凋朱颜。|连峰去天不盈尺，|枯松倒挂倚绝壁。|飞湍瀑流争喧豗，|砯崖转石万壑雷。|其险也如此，|嗟尔远道之人，|胡为呼来哉。|剑阁峥嵘而崔嵬，|一夫当关，|万夫莫开。|所守或匪亲，|化为狼与豺。|朝避猛虎，|夕避长蛇。|磨牙吮血，|杀人如麻。|锦城虽云乐，|不如早还家。|蜀道之难难于上青天，|侧身西望长咨嗟。
渔舟逐水爱山春，|两岸桃花夹古津。|坐看红树不知远，|行尽青溪不见人。|山口潜行始隈隩，|山开旷望旋平陆。|遥看一处攒云树，|近入千家散花竹。|樵客初传汉姓名，|居人未改秦衣服。|居人共住武陵源，|还从物外起田园。|月明松下房栊静，|日出云中鸡犬喧。|惊闻俗客争来集，|竞引还家问都邑。|平明闾巷扫花开，|薄暮渔樵乘水入。|初因避地去人间，|及至成仙遂不还。|峡里谁知有人事，|世中遥望空云山。|不疑灵境难闻见，|尘心未尽思乡县。|出洞无论隔山水，|辞家终拟长游衍。|自谓经过旧不迷，|安知峰壑今来变。|当时只记入山深，|青溪几度到云林。|春来遍是桃花水，|不辨仙源何处寻。
少年十五二十时，|步行夺得胡马骑。|射杀山中白额虎，|肯数邺下黄须儿。|一身转战三千里，|一剑曾当百万师。|汉兵奋迅如霹雳，|虏骑奔腾畏蒺藜。|卫青不败由天幸，|李广无功缘数奇。|自从弃置便衰朽，|世事蹉跎成白首。|昔时飞箭无全目，|今日垂杨生左肘。|路傍时卖故侯瓜，|门前学种先生柳。|苍茫古木连穷巷，|寥落寒山对虚牖。|誓令疏勒出飞泉，|不似颍川空使酒。|贺兰山下阵如云，|羽檄交驰日夕闻。|节使三河募年少，|诏书五道出将军。|试拂铁衣如雪色，|聊持宝剑动星文。|愿得燕弓射大将，|耻令越甲鸣吾君。|莫嫌旧日云中守，|犹堪一战取功勋。
洛阳女儿对门居，|才可容颜十五余。|良人玉勒乘骢马，|侍女金盘脍鲤鱼。|画阁朱楼尽相望，|红桃绿柳垂檐向。|罗帏送上七香车，|宝扇迎归九华帐。|狂夫富贵在青春，|意气骄奢剧季伦。|自怜碧玉亲教舞，|不惜珊瑚持与人。|春窗曙灭九微火，|九微片片飞花琐。|戏罢曾无理曲时，|妆成祗是熏香坐。|城中相识尽繁华，|日夜经过赵李家。|谁怜越女颜如玉，|贫贱江头自浣纱。
白日登山望烽火，|黄昏饮马傍交河。|行人刁斗风沙暗，|公主琵琶幽怨多。|野营万里无城郭，|雨雪纷纷连大漠。|胡雁哀鸣夜夜飞，|胡儿眼泪双双落。|闻道玉门犹被遮，|应将性命逐轻车。|年年战骨埋荒外，|空见蒲桃入汉家。
静夜四无邻，|荒居旧业贫。|雨中黄叶树，|灯下白头人。|以我独沉久，|愧君相见频。|平生自有分，|况是蔡家亲。
早被婵娟误，|欲归临镜慵。|承恩不在貌，|教妾若为容。|风暖鸟声碎，|日高花影重。|年年越溪女，|相忆采芙蓉。
孤雁不饮啄，|飞鸣声念群。|谁怜一片影，|相失万重云？|望尽似犹见，|哀多如更闻。|野鸦无意绪，|鸣噪自纷纷。
几行归塞尽，|念尔独何之。|暮雨相呼失，|寒塘欲下迟。|渚云低暗度，|关月冷相随。|未必逢矰缴，|孤飞自可疑。
迢递三巴路，|羁危万里身。|乱山残雪夜，|孤烛异乡人。|渐与骨肉远，|转于僮仆亲。|那堪正漂泊，|明日岁华新。
调角断清秋，|征人倚戍楼。|春风对青冢，|白日落梁州。|大漠无兵阻，|穷边有客游。|蕃情似此水，|长愿向南流。
露气寒光集，|微阳下楚丘。|猿啼洞庭树，|人在木兰舟。|广泽生明月，|苍山夹乱流。|云中君不见，|竟夕自悲秋。
灞原风雨定，|晚见雁行频。|落叶他乡树，|寒灯独夜人。|空园白露滴，|孤壁野僧邻。|寄卧郊扉久，|何年致此身。
荒戌落黄叶，|浩然离故关。|高风汉阳渡，|初日郢门山。|江上几人在，|天涯孤棹还。|何当重相见，|樽酒慰离颜。
残阳西入崦，|茅屋访孤僧。|落叶人何在，|寒云路几层。|独敲初夜磬，|闲倚一枝藤。|世界微尘里，|吾宁爱与憎。
客去波平槛，|蝉休露满枝。|永怀当此节，|倚立自移时。|北斗兼春远，|南陵寓使迟。|天涯占梦数，|疑误有新知。
高阁客竟去，|小园花乱飞。|参差连曲陌，|迢递送斜晖。|肠断未忍扫，|眼穿仍欲归。|芳心向春尽，|所得是沾衣。
凄凉宝剑篇，|羁泊欲穷年。|黄叶仍风雨，|青楼自管弦。|新知遭薄俗，|旧好隔良缘。|心断新丰酒，|销愁又几千。
遥夜泛清瑟，|西风生翠萝。|残萤栖玉露，|早雁拂金河。|高树晓还密，|远山晴更多。|淮南一叶下，|自觉洞庭波。
旅馆无良伴，|凝情自悄然。|寒灯思旧事，|断雁警愁眠。|远梦归侵晓，|家书到隔年。|沧江好烟月，|门系钓鱼船。
独有宦游人，|偏惊物候新。|云霞出海曙，|梅柳渡江春。|淑气催黄鸟，|晴光转绿。|忽闻歌古调，|归思欲沾襟。
夫子何为者，|栖栖一代中。|地犹鄹氏邑，|宅即鲁王宫。|叹凤嗟身否，|伤麟怨道穷。|今看两楹奠，|当与梦时同。
澹然空水对斜晖，|曲岛苍茫接翠微。|波上马嘶看棹去，|柳边人歇待船归。|数丛沙草群鸥散，|万顷江田一鹭飞。|谁解乘舟寻范蠡，|五湖烟水独忘机。
怅卧新春白袷衣，|白门寥落意多违。|红楼隔雨相望冷，|珠箔飘灯独自归。|远路应悲春晼晚，|残宵犹得梦依稀。|玉珰缄札何由达，|万里云罗一雁飞。
猿鸟犹疑畏简书，|风云常为护储胥。|徒令上将挥神笔，|终见降王走传车。|管乐有才原不忝，|关张无命欲何如？|他年锦里经祠庙，|梁父吟成恨有余。
锦瑟无端五十弦，|一弦一柱思华年。|庄生晓梦迷蝴蝶，|望帝春心托杜鹃。|沧海月明珠有泪，|蓝田日暖玉生烟。|此情可待成追忆，|只是当时已惘然。
王濬楼船下益州，|金陵王气黯然收。|千寻铁锁沉江底，|一片降幡出石头。|人世几回伤往事，|山形依旧枕寒流。|今逢四海为家日，|故垒萧萧芦荻秋。
城上高楼接大荒，|海天愁思正茫茫。|惊风乱飐芙蓉水，|密雨斜侵薜荔墙。|岭树重遮千里目，|江流曲似九回肠。|共来百越文身地，|犹自音书滞一乡。
云开远见汉阳城，|犹是孤帆一日程。|估客昼眠知浪静，|舟人夜语觉潮生。|三湘愁鬓逢秋色，|万里归心对月明。|旧业已随征战尽，|更堪江上鼓鼙声。
仙台初见五城楼，|风物凄凄宿雨收。|山色遥连秦树晚，|砧声近报汉宫秋。|疏松影落空坛静，|细草香闲小洞幽。|何用别寻方外去，|人间亦自有丹丘。
去年花里逢君别，|今日花开又一年。|世事茫茫难自料，|春愁黯黯独成眠。|身多疾病思田里，|邑有流亡愧俸钱。|闻道欲来相问讯，|西楼望月几回圆。
二月黄鹂飞上林，|春城紫禁晓阴阴。|长乐钟声花外尽，|龙池柳色雨中深。|阳和不散穷途恨，|霄汉常悬捧日心。|献赋十年犹未遇，|羞将白发对华簪。
汀洲无浪复无烟，|楚客相思益渺然。|汉口夕阳斜渡鸟，|洞庭秋水远连天。|孤城背岭寒吹角，|独树临江夜泊船。|贾谊上书忧汉室，|长沙谪去古今怜。
三年谪宦此栖迟，|万古惟留楚客悲。|秋草独寻人去后，|寒林空见日斜时。|汉文有道恩犹薄，|湘水无情吊岂知。|寂寂江山摇落处，|怜君何事到天涯。
生涯岂料承优诏，|世事空知学醉歌。|江上月明胡雁过，|淮南木落楚山多。|寄身且喜沧洲近，|顾影无如白发何。|今日龙钟人共老，|愧君犹遣慎风波。
岁暮阴阳催短景，|天涯霜雪霁寒宵。|五更鼓角声悲壮，|三峡星河影动摇。|野哭几家闻战伐，|夷歌数处起渔樵。|卧龙跃马终黄土，|人事音书漫寂寥。
清秋幕府井梧寒，|独宿江城蜡炬残。|永夜角声悲自语，|中天月色好谁看。|风尘荏苒音书绝，|关塞萧条行路难。|已忍伶俜十年事，|强移栖息一枝安。
风急天高猿啸哀，|渚清沙白鸟飞回。|无边落木萧萧下，|不尽长江滚滚来。|万里悲秋常作客，|百年多病独登台。|艰难苦恨繁霜鬓，|潦倒新停浊酒杯。
舍南舍北皆春水，|但见群鸥日日来。|花径不曾缘客扫，|蓬门今始为君开。|盘飧市远无兼味，|樽酒家贫只旧醅。|肯与邻翁相对饮，|隔离呼取尽馀杯。
洞门高阁霭馀晖，|桃李阴阴柳絮飞。|禁里疏钟官舍晚，|省中啼鸟吏人稀。|晨摇玉佩趋金殿，|夕奉天书拜琐闱。|强欲从君无那老，|将因卧病解朝衣。
斜阳照墟落，|穷巷牛羊归。|野老念牧童，|倚杖候荆扉。|雉雊麦苗秀，|蚕眠桑叶稀。|田夫荷锄至，|相见语依依。|即此羡闲逸，|怅然吟式微。
言入黄花川，|每逐青溪水。|随山将万转，|趣途无百里。|声喧乱石中，|色静深松里。|漾漾泛菱荇，|澄澄映葭苇。|我心素已闲，|清川澹如此。|请留盘石上，|垂钓将已矣。
圣代无隐者，|英灵尽来归。|遂令东山客，|不得顾采薇。|既至金门远，|孰云吾道非。|江淮度寒食，|京洛缝春衣。|置酒长安道，|同心与我违。|行当浮桂棹，|未几拂荆扉。|远树带行客，|孤城当落晖。|吾谋适不用，|勿谓知音稀。
绝代有佳人，|幽居在空谷。|自云良家子，|零落依草木。|关中昔丧乱，|兄弟遭杀戮。|官高何足论，|不得收骨肉。|世情恶衰歇，|万事随转烛。|夫婿轻薄儿，|新人美如玉。|合昏尚知时，|鸳鸯不独宿。|但见新人笑，|那闻旧人哭。|在山泉水清，|出山泉水浊。|侍婢卖珠回，|牵萝补茅屋。|摘花不插发，|采柏动盈掬。|天寒翠袖薄，|日暮倚修竹。
人生不相见，|动如参与商。|今夕复何夕，|共此灯烛光。|少壮能几时，|鬓发各已苍!|访旧半为鬼，|惊呼热中肠。|焉知二十载，|重上君子堂。|昔别君未婚，|儿女忽成行。|怡然敬父执，|问我来何方。|问答乃未已，|儿女罗酒浆。|夜雨剪春韭，|新炊间黄粱。|主称会面难，|一举累十觞。|十觞亦不醉，|感子故意长。|明日隔山岳，|世事两茫茫。
暮从碧山下，|山月随人归。|却顾所来径，|苍苍横翠微。|相携及田家，|童稚开荆扉。|绿竹入幽径，|青萝拂行衣。|欢言得所憩，|美酒聊共挥。|长歌吟松风，|曲尽河星稀。|我醉君复乐，|陶然共忘机。
梧桐相待老，|鸳鸯会双死。|贞妇贵殉夫，|舍生亦如此。|波澜誓不起，|妾心古井水。
妾发初覆额，|折花门前剧。|郎骑竹马来，|绕床弄青梅。|同居长干里，|两小无嫌猜。|十四为君妇，|羞颜未尝开。|低头向暗壁，|千唤不一回。|十五始展眉，|愿同尘与灰。|常存抱柱信，|岂上望夫台。|十六君远行，|瞿塘滟滪堆。|五月不可触，|猿声天上哀。|门前迟行迹，|一一生绿苔。|苔深不能扫，|落叶秋风早。|八月蝴蝶黄，|双飞西园草。|感此伤妾心，|坐愁红颜老。|早晚下三巴，|预将书报家。|相迎不道远，|直至长风沙。
君家何处住？|妾住在横塘。|停船暂借问，|或恐是同乡。
汉家烟尘在东北，|汉将辞家破残贼。|男儿本自重横行，|天子非常赐颜色。|金伐鼓下榆关，|旌旗逶迤碣石间。|校尉羽书飞瀚海，|单于猎火照狼山。|山川萧条极边土，|胡骑凭陵杂风雨。|战士军前半死生，|美人帐下犹歌舞!|大漠穷秋塞草衰，|孤城落日斗兵稀。|身当恩遇常轻敌，|力尽关山未解围。|铁衣远戍辛勤久，|玉箸应啼别离后。|少妇城南欲断肠，|征人蓟北空回首。|边庭飘飘那可度，|绝域苍茫更何有!|杀气三时作阵云，|寒声一夜传刁斗。|相看白刃血纷纷，|死节从来岂顾勋？|君不见沙场征战苦，|至今犹忆李将军！
元和天子神武姿，|彼何人哉轩与羲。|誓将上雪列圣耻，|坐法宫中朝四夷。|淮西有贼五十载，|封狼生䝙䝙生罴。|不据山河据平地，|长戈利矛日可麾。|帝得圣相相曰度，|贼斫不死神扶持。|腰悬相印作都统，|阴风惨淡天王旗。|愬武古通作牙爪，|仪曹外郎载笔随。|行军司马智且勇，|十四万众犹虎貔。|入蔡缚贼献太庙，|功无与让恩不訾。|帝曰汝度功第一，|汝从事愈宜为辞。|愈拜稽首蹈且舞，|金石刻画臣能为。|古者世称大手笔，|此事不系于职司。|当仁自古有不让。|言讫屡颔天子颐。|公退斋戒坐小阁，|濡染大笔何淋漓。|点窜尧典舜典字，|涂改清庙生民诗。|文成破体书在纸，|清晨再拜铺丹墀。|表曰臣愈昧死上，|咏神圣功书之碑。|碑高三丈字如斗，|负以灵鳌蟠以螭。|句奇语重喻者少，|谗之天子言其私。|长绳百尺拽碑倒，|粗砂大石相磨治。|公之斯文若元气，|先时已入人肝脾。|汤盘孔鼎有述作，|今无其器存其辞。|呜呼圣王及圣相，|相与烜赫流淳熙。|公之斯文不示后，|曷与三五相攀追。|愿书万本诵万遍，|口角流沫右手胝。|传之七十有二代，|以为封禅玉检明堂基。
浔阳江头夜送客，|枫叶荻花秋瑟瑟。|主人下马客在船，|举酒欲饮无管弦。|醉不成欢惨将别，|别时茫茫江浸月。|忽闻水上琵琶声，|主人忘归客不发。|寻声暗问弹者谁？|琵琶声停欲语迟。|移船相近邀相见，|添酒回灯重开宴。|千呼万唤始出来，|犹抱琵琶半遮面。|转轴拨弦三两声，|未成曲调先有情。|弦弦掩抑声声思，|似诉平生不得志。|低眉信手续续弹，|说尽心中无限事。|轻拢慢捻抹复挑，|初为霓裳后六幺。|大弦嘈嘈如急雨，|小弦切切如私语。|嘈嘈切切错杂弹，|大珠小珠落玉盘。|间关莺语花底滑，|幽咽泉流冰下难。|冰泉冷涩弦凝绝，|凝绝不通声暂歇。|别有幽愁暗恨生，|此时无声胜有声。|银瓶乍破水浆迸，|铁骑突出刀枪鸣。|曲终收拨当心画，|四弦一声如裂帛。|东船西舫悄无言，|惟见江心秋月白。|沉吟放拨插弦中，|整顿衣裳起敛容。|自言本是京城女，|家在虾蟆陵下住。|十三学得琵琶成，|名属教坊第一部。|曲罢曾教善才服，|妆成每被秋娘妒。|五陵年少争缠头，|一曲红绡不知数。|钿头银篦击节碎，|血色罗裙翻酒污。|今年欢笑复明年，|秋月春风等闲度。|弟走从军阿姨死，|暮去朝来颜色故。|门前冷落鞍马稀，|老大嫁作商人妇。|商人重利轻别离，|前月浮梁买茶去。|去来江口守空船，|绕船月明江水寒。|夜深忽梦少年事，|梦啼妆泪红阑干。|我闻琵琶已叹息，|又闻此语重唧唧。|同是天涯沦落人，|相逢何必曾相识！|我从去年辞帝京，|谪居卧病浔阳城。|浔阳地僻无音乐，|终岁不闻丝竹声。|住近湓江地低湿，|黄芦苦竹绕宅生。|其间旦暮闻何物，|杜鹃啼血猿哀鸣。|春江花朝秋月夜，|往往取酒还独倾。|岂无山歌与村笛，|呕哑嘲哳难为听。|今夜闻君琵琶语，|如听仙乐耳暂明。|莫辞更坐弹一曲，|为君翻作琵琶行。|感我此言良久立，|却坐促弦弦转急。|凄凄不似向前声，|满座重闻皆掩泣。|座中泣下谁最多？|江州司马青衫湿。
汉皇重色思倾国，|御宇多年求不得。|杨家有女初长成，|养在深闺人未识。|天生丽质难自弃，|一朝选在君王侧。|回眸一笑百媚生，|六宫粉黛无颜色。|春寒赐浴华清池，|温泉水滑洗凝脂。|侍儿扶起娇无力，|始是新承恩泽时。|云鬓花颜金步摇，|芙蓉帐暖度春宵。|春宵苦短日高起，|从此君王不早朝。|承欢侍宴无闲暇，|春从春游夜专夜。|后宫佳丽三千人，|三千宠爱在一身。|金屋妆成娇侍夜，|玉楼宴罢醉和春。|姊妹弟兄皆列土，|可怜光彩生门户。|遂令天下父母心，|不重生男重生女。|骊宫高处入青云，|仙乐风飘处处闻。|缓歌慢舞凝丝竹，|尽日君王看不足。|渔阳鼙鼓动地来，|惊破《霓裳羽衣曲》。|九重城阙烟尘生，|千乘万骑西南行。|翠华摇摇行复止，|西出都门百馀里。|六军不发无奈何，|宛转蛾眉马前死。|花钿委地无人收，|翠翘金雀玉搔头。|君王掩面救不得，|回看血泪相和流。|黄埃散漫风萧索，|云栈萦纡登剑阁。|峨嵋山下少人行，|旌旗无光日色薄。|蜀江水碧蜀山青，|圣主朝朝暮暮情。|行宫见月伤心色，|夜雨闻铃肠断声。|天旋地转回龙驭，|到此踌躇不能去。|马嵬坡下泥土中，|不见玉颜空死处。|君臣相顾尽沾衣，|东望都门信马归。|归来池苑皆依旧，|太液芙蓉未央柳。|芙蓉如面柳如眉，|对此如何不泪垂。|春风桃李花开日，|秋雨梧桐叶落时。|西宫南内多秋草，|落叶满阶红不扫。|梨园弟子白发新，|椒房阿监青娥老。|夕殿萤飞思悄然，|孤灯挑尽未成眠。|迟迟钟鼓初长夜，|耿耿星河欲曙天。|鸳鸯瓦冷霜华重，|翡翠衾寒谁与共。|悠悠生死别经年，|魂魄不曾来入梦。|临邛道士鸿都客，|能以精诚致魂魄。|为感君王辗转思，|遂教方士殷勤觅。|排空驭气奔如电，|升天入地求之遍。|上穷碧落下黄泉，|两处茫茫皆不见。|忽闻海上有仙山，|山在虚无缥渺间。|楼阁玲珑五云起，|其中绰约多仙子。|中有一人字太真，|雪肤花貌参差是。|金阙西厢叩玉扃，|转教小玉报双成。|闻道汉家天子使，|九华帐里梦魂惊。|揽衣推枕起徘徊，|珠箔银屏迤逦开。|云髻半偏新睡觉，|花冠不整下堂来。|风吹仙袂飘飘举，|犹似霓裳羽衣舞。|玉容寂寞泪阑干，|梨花一枝春带雨。|含情凝睇谢君王，|一别音容两渺茫。|昭阳殿里恩爱绝，|蓬莱宫中日月长。|回头下望人寰处，|不见长安见尘雾。|唯将旧物表深情，|钿合金钗寄将去。|钗留一股合一扇，|钗擘黄金合分钿。|但教心似金钿坚，|天上人间会相见。|临别殷勤重寄词，|词中有誓两心知。|七月七日长生殿，|夜半无人私语时。|在天愿作比翼鸟，|在地愿为连理枝。|天长地久有时尽，|此恨绵绵无绝期。
渔翁夜傍西岩宿，|晓汲清湘燃楚竹。|烟销日出不见人，|欸乃一声山水绿。|回看天际下中流，|岩上无心云相逐。
张生手持石鼓文，|劝我试作石鼓歌。|少陵无人谪仙死，|才薄将奈石鼓何。|周纲陵迟四海沸，|宣王愤起挥天戈。|大开明堂受朝贺，|诸侯剑佩鸣相磨。|蒐于岐阳骋雄俊，|万里禽兽皆遮罗。|镌功勒成告万世，|凿石作鼓隳嵯峨。|从臣才艺咸第一，|拣选撰刻留山阿。|雨淋日炙野火燎，|鬼物守护烦㧑呵。|公从何处得纸本，|毫发尽备无差讹。|辞严义密读难晓，|字体不类隶与蝌。|年深岂免有缺画，|快剑斫断生蛟鼍。|鸾翔凤翥众仙下，|珊瑚碧树交枝柯。|金绳铁索锁钮壮，|古鼎跃水龙腾梭。|陋儒编诗不收入，|二雅褊迫无委蛇。|孔子西行不到秦，|掎摭星宿遗羲娥。|嗟余好古生苦晚，|对此涕泪双滂沱。|忆昔初蒙博士征，|其年始改称元和。|故人从军在右辅，|为我度量掘臼科。|濯冠沐浴告祭酒，|如此至宝存岂多。|毡包席裹可立致，|十鼓只载数骆驼。|荐诸太庙比郜鼎，|光价岂止百倍过。|圣恩若许留太学，|诸生讲解得切磋。|观经鸿都尚填咽，|坐见举国来奔波。|剜苔剔藓露节角，|安置妥帖平不颇。|大厦深檐与盖覆，|经历久远期无佗。|中朝大官老于事，|讵肯感激徒媕娿。|牧童敲火牛砺角，|谁复著手为摩挲。|日销月铄就埋没，|六年西顾空吟哦。|羲之俗书趁姿媚，|数纸尚可博白鹅。|继周八代争战罢，|无人收拾理则那。|方今太平日无事，|柄任儒术崇丘轲。|安能以此上论列，|愿借辩口如悬河。|石鼓之歌止于此，|呜呼吾意其蹉跎。
五岳祭秩皆三公，|四方环镇嵩当中。|火维地荒足妖怪，|天假神柄专其雄。|喷云泄雾藏半腹，|虽有绝顶谁能穷。|我来正逢秋雨节，|阴气晦昧无清风。|潜心默祷若有应，|岂非正直能感通。|须臾静扫众峰出，|仰见突兀撑青空。|紫盖连延接天柱，|石廪腾掷堆祝融。|森然魄动下马拜，|松柏一径趋灵宫。|粉墙丹柱动光彩，|鬼物图画填青红。|升阶伛偻荐脯酒，|欲以菲薄明其衷。|庙令老人识神意，|睢盱侦伺能鞠躬。|手持杯珓导我掷，|云此最吉馀难同。|窜逐蛮荒幸不死，|衣食才足甘长终。|侯王将相望久绝，|神纵欲福难为功。|夜投佛寺上高阁，|星月掩映云朣胧。|猿鸣钟动不知曙，|杲杲寒日生于东。
纤云四卷天无河，|清风吹空月舒波。|沙平水息声影绝，|一杯相属君当歌。|君歌声酸辞正苦，|不能听终泪如雨。|洞庭连天九疑高，|蛟龙出没猩鼯号。|十生九死到官所，|幽居默默如藏逃。|下床畏蛇食畏药，|海气湿蛰熏腥臊。|昨者州前捶大鼓，|嗣皇继圣登夔皋。|赦书一日行千里，|罪从大辟皆除死。|迁者追回流者还，|涤瑕荡垢清朝班。|州家申名使家抑，|坎轲只得移荆蛮。|判司卑官不堪说，|未免捶楚尘埃间。|同时辈流多上道，|天路幽险难追攀。|君歌且休听我歌，|我歌今与君殊科。|一年明月今宵多，|人生由命非由他，|有酒不饮奈明何!
山石荦确行径微，|黄昏到寺蝙蝠飞。|升堂坐阶新雨足，|芭蕉叶大支子肥。|僧言古壁佛画好，|以火来照所见稀。|铺床拂席置羹饭，|疏粝亦足饱我饥。|夜深静卧百虫绝，|清月出岭光入扉。|天明独去无道路，|出入高下穷烟霏。|山红涧碧纷烂漫，|时见松枥皆十围。|当流赤足踏涧石，|水声激激风生衣。|人生如此自可乐，|岂必局束为人鞿。|嗟哉吾党二三子，|安得至老不更归!
石渔湖，|似洞庭，|夏水欲满君山青。|山为樽，|水为沼，|酒徒历历坐洲岛。|长风连日作大浪，|不能废人运酒舫。|我持长瓢坐巴丘，|酌饮四座以散愁。
昔有佳人公孙氏，|一舞剑器动四方。|观者如山色沮丧，|天地为之久低昂。|㸌如羿射九日落，|矫如群帝骖龙翔。|来如雷霆收震怒，|罢如江海凝清光。|绛唇珠袖两寂寞，|晚有弟子传芬芳。|临颍美人在白帝，|妙舞此曲神扬扬。|与余问答既有以，|感时抚事增惋伤。|先帝侍女八千人，|公孙剑器初第一。|五十年间似反掌，|风尘洞昏王室。|梨园子弟散如烟，|女乐馀姿映寒日。|金粟堆前木已拱，|瞿塘石城草萧瑟。|玳弦急管曲复终，|乐极哀来月东出。|老夫不知其所往，|足茧荒山转愁疾。
孔明庙前有老柏，|柯如青铜根如石。|霜皮溜雨四十围，|黛色参天二千尺。|君臣已与时际会，|树木犹为人爱惜。|云来气接巫峡长，|月出寒通雪山白。|忆昨路绕锦亭东，|先主武侯同宫。|崔嵬枝干郊原古，|窈窕丹青户牖空。|落落盘踞虽得地，|冥冥孤高多烈风。|扶持自是神明力，|正直原因造化功。|大厦如倾要梁栋，|万牛回首丘山重。|不露文章世已惊，|未辞剪伐谁能送。|苦心岂免容蝼蚁，|香叶曾经宿鸾凤。|志士仁人莫怨嗟，|古来材大难为用。
今我不乐思岳阳，|身欲奋飞病在床。|美人娟娟隔秋水，|濯足洞庭望八荒。|鸿飞冥冥日月白，|青枫叶赤天雨霜。|玉京群帝集北斗，|或骑麒麟翳凤凰。|芙蓉旌旗烟雾落，|影动倒景摇潇湘。|星宫之君醉琼浆，|羽人稀少不在旁。|似闻昨者赤松子，|恐是汉代韩张良。|昔随刘氏定长安，|帷幄未改神惨伤。|国家成败吾岂敢，|色难腥腐餐枫香。|周南留滞古所惜，|南极老人应寿昌。|美人胡为隔秋水，|焉得置之贡玉堂。
将军魏武之子孙，|于今为庶为清门。|英雄割据今已矣，|文彩风流今尚存。|学书初学卫夫人，|但恨无过王右军。|丹青不知老将至，|富贵于我如浮云。|开元之中常引见，|承恩数上南熏殿。|凌烟功臣少颜色，|将军下笔开生面。|良相头上进贤冠，|猛将腰间大羽箭。|褒公鄂公毛发动，|英姿飒爽来酣战。|先帝天马玉花骢，|画工如山貌不同。|是日牵来赤墀下，|迥立阊阖生长风。|诏谓将军拂绢素，|意匠惨澹经营中。|斯须九重真龙出，|一洗万古凡马空。|玉花却在御榻上，|榻上庭前屹相向。|至尊含笑催赐金，|圉人太仆皆惆怅。|弟子韩幹早入室，|亦能画马穷殊相。|幹惟画肉不画骨，|忍使骅骝气凋丧。|将军画善盖有神，|必逢佳士亦写真。|即今漂泊干戈际，|屡貌寻常行路人。|途穷反遭俗眼白，|世上未有如公贫。|但看古来盛名下，|终日坎缠其身。
国初已来画鞍马，|神妙独数江都王。|将军得名三十载，|人间又见真乘黄。|曾貌先帝照夜白，|龙池十日飞霹雳。|内府殷红马脑盘，|婕妤传诏才人索。|盘赐将军拜舞归，|轻纨细绮相追飞。|贵戚权门得笔迹，|始觉屏障生光辉。|昔日太宗拳毛，|近日郭家狮子花。|今之新图有二马，|复令识者久叹嗟。|此皆骑战一敌万，|缟素漠漠开风沙。|其馀七匹亦殊绝，|迥若寒空动烟雪。|霜蹄蹴踏长楸间，|马官厮养森成列。|可怜九马争神骏，|顾视清高气深稳。|借问苦心爱者谁，|后有韦讽前支遁。|忆昔巡幸新丰宫，|翠华拂天来向东。|腾骧磊落三万匹，|皆与此图筋骨同。|自从献宝朝河宗，|无复射蛟江水中。|君不见金粟堆前松柏里，|龙媒去尽鸟呼风。
轮台城头夜吹角，|轮台城北旄头落。|羽书昨夜过渠黎，|单于已在金山西。|戍楼西望烟尘黑，|汉军屯在轮台北。|上将拥旄西出征，|平明吹笛大军行。|四边伐鼓雪海涌，|三军大呼阴山动。|虏塞兵气连云屯，|战场白骨缠草根。|剑河风急云片阔，|沙口石冻马蹄脱。|亚相勤王甘苦辛，|誓将报主静边尘。|古来青史谁不见，|今见功名胜古人。
海客谈瀛洲，|烟涛微茫信难求。|越人语天姥，|云霞明灭或可睹。|天姥连天向天横，|势拔五岳掩赤城。|天台四万八千丈，|对此欲倒东南倾。|我欲因之梦吴越，|一夜飞度镜湖月。|湖月照我影，|送我至剡溪。|谢公宿处今尚在，|渌水荡漾清猿啼。|脚著谢公屐，|身登青云梯。|半壁见海日，|空中闻天鸡。|千岩万转路不定，|迷花倚石忽已暝。|熊咆龙吟殷岩泉，|栗深林兮惊层巅。|云青青兮欲雨，|水澹澹兮生烟。|列缺霹雳，|丘峦崩摧。|洞天石扉，|訇然中开。|青冥浩荡不见底，|日月照耀金银台。|霓为衣兮风为马，|云之君兮纷纷而来下。|虎鼓瑟兮鸾回车，|仙之人兮列如麻。|忽魂悸以魄动，|恍惊起而长嗟。|惟觉时之枕席，|失向来之烟霞。|世间行乐亦如此，|古来万世东流水。|别君去兮何时还，|且放白鹿青崖间，|须行即骑访名山。|安能摧眉折腰事权贵，|使我不得开心颜！
我本楚狂人，|凤歌笑孔丘。|手持绿玉杖，|朝别黄鹤楼。|五岳寻仙不辞远，|一生好入名山游。|庐山秀出南斗傍，|屏风九叠云锦张，|影落明湖青黛光。|金阙前开二峰长，|银河倒挂三石梁。|香炉瀑布遥相望，|迥崖沓嶂凌苍苍。|翠影红霞映朝日，|鸟飞不到吴天长。|登高壮观天地间，|大江茫茫去不还。|黄云万里动风色，|白波九道流雪山。|好为庐山谣，|兴因庐山发。|闲窥石镜清我心，|谢公行处苍苔没。|早服还丹无世情，|琴心三叠道初成。|遥见仙人彩云里，|手把芙蓉朝玉京。|先期汗漫九垓上，|愿接卢敖游太清。
西城杨柳弄春柔。|动离忧，|泪难收。|犹记多情，|曾为系归舟。|碧野朱桥当日事，|人不见，|水空流。|韶华不为少年留。|恨悠悠，|几时休。|飞絮落花时候、一登楼。|便作春江都是泪，|流不尽，|许多愁。
山抹微云，|天连衰草，|画角声断谯门。|暂停征棹，|聊共引离尊。|多少蓬莱旧事，|空回首、烟霭纷纷。|斜阳外，|寒鸦万点，|流水绕孤村。|消魂。|当此际，|香囊暗解，|罗带轻分。|谩赢得、青楼薄幸名存。|此去何时见也，|襟袖上、空惹啼痕。|伤情处，|高城望断，|灯火已黄昏。
湘天风雨破寒初。|深沉庭院虚。|丽谯吹罢小单于。|迢迢清夜徂。|乡梦断，|旋魂孤。|峥嵘岁又除。|衡阳犹有雁传书。|郴阳和雁无。
缺月挂疏桐，|漏断人初静。|谁见幽人独往来，|飘渺孤鸿影。|惊起却回头，|有恨无人省。|拣尽寒枝不肯栖，|寂寞沙洲冷。
冰肌玉骨，|自清凉无汗。|水殿风来暗香满。|绣帘开、一点明月窥人，|人未寝，|敧枕钗横鬓乱。|起来携素手，|庭户无声，|时见疏星渡河汉。|试问夜如何？|夜已三更。|金波淡、玉绳低转。|但屈指、西风几时来，|又不道、流年暗中偷换。
乳燕飞华屋。|悄无人、桐阴转午，|晚凉新浴。|手弄生绡白团扇，|扇手一时似玉。|渐困倚、孤眠清熟。|帘外谁来推绣户，|枉教人、梦断瑶台曲。|又却是、风敲竹。|石榴半吐红巾蹙。|待浮花、浪蕊都尽，|伴君幽独。|秾艳一枝细看取，|芳心千重似束。|又恐被、西风惊绿。|若待得君来向此，|花前对酒不忍触。|共粉泪、两簌簌。
落日绣帘卷，|亭下水连空。|知君为我新作，|窗户湿青红。|长记平山堂上，|欹枕江南烟雨，|杳杳没孤鸿。|认得醉翁语，|山色有无中。|一千顷，|都镜净，|倒碧峰。|忽然浪起，|掀舞一叶白头翁。|堪笑兰台公子，|未解庄生天籁，|刚道有雌雄。|一点浩然气，|千里快哉风。
别馆寒砧，|孤城画角。|一派秋声入寥廓。|东归燕从海上去，|南来雁向沙头落。|楚台风，|庾楼月，|宛如昨。|无奈被些名利缚，|无奈被他情担阁，|可惜风流总闲却。|当初谩留华表语，|而今误我秦楼约。|梦阑时，|酒醒后，|思量着。
醉别西楼醒不记。|春梦秋云，|聚散真容易。|斜月半窗还少睡。|画屏闲展吴山翠。|衣上酒痕诗里字。|点点行行，|总是凄凉意。|红烛自怜无好计。|夜寒空替人垂泪。
画屏天畔，|梦回依约，|十洲云水。|手捻红笺寄人书，|写无限、伤春事。|别浦高楼曾漫倚。|对江南千里。|楼下分流水声中，|有当日、凭高泪。
秋千院落重帘暮。|彩笔闲来题绣户。|墙头丹杏雨余花，|门外绿杨风后絮。|朝云信断知何处。|应作襄王春梦去。|紫骝认得旧游踪，|嘶过画桥东畔路。
留人不住。|醉解兰舟去。|一棹碧涛春水路。|过尽晓莺啼处。|渡头杨柳青青。|枝枝叶叶离情。|此后锦书休寄，|画楼云雨无凭。
旧香残粉似当初。|人情恨不如。|一春犹有数行书。|秋来书更疏。|衾凤冷，|枕鸳孤。|愁肠待酒舒。|梦魂纵有也成虚。|那堪和梦无。
关山魂梦长，|塞雁音尘少。|两鬓可怜青，|只为相思老。|归傍碧纱窗，|说与人人道。|真个别离难，|不似相逢好。
红叶黄花秋意晚，|千里念行客。|飞云过尽，|归鸿无信，|何处寄书得。|泪弹不尽临窗滴。|就砚旋研墨。|渐写到别来，|此情深处，|红笺为无色。
一弦弹尽仙韶乐。|曾破千金学。|玉楼银烛夜深深，|愁见曲中双泪、落香襟。|从来不奈离声怨。|几度朱弦断。|未知谁解赏新音，|长是好风明月、暗知心。
睡起流莺语。|掩苍苔、房栊向晚，|乱红无数。|吹尽残花无人见，|惟有垂杨自舞。|渐暖霭、初回轻暑。|宝扇重寻明月影，|暗尘侵、尚有乘鸾女。|惊旧恨，|遽如许。|江南梦断横江渚。|浪粘天、葡萄涨绿，|半空烟雨。|无限楼前沧波意，|谁采花寄取。|但怅望、兰舟容与。|万里云帆何时到，|送孤鸿、目断千山阻。|谁为我，|唱金缕。
落花已作风前舞。|又送黄昏雨。|晓来庭院半残红。|惟有游丝千丈袅晴空。|殷勤花下同携手。|更尽杯中酒。|美人不用敛蛾眉。|我亦多情无奈酒阑时。
双蝶绣罗裙，|东池宴。|初相见。|朱粉不深匀。|闲花淡淡春。|细看诸处好，|人人道。|柳腰身。|昨日乱山昏。|来时衣上云。
裁剪冰绡，|轻叠数重，|淡着燕脂匀注。|新样靓妆，|艳溢香融，|羞杀蕊珠宫女。|易得凋零，|更多少、无情风雨？|愁苦。|问院落凄凉，|几番春暮？|凭寄离恨重重，|这双燕，|何曾会人言语？|天遥地远，|万水千山，|知他故宫何处？|怎不思量，|除梦里、有时曾去。|无据。|和梦也、新来不做。
夜色催更，|清尘收露，|小曲幽坊月暗。|竹槛灯窗，|识秋娘庭院。|笑相遇，|似觉琼枝玉树，|暖日明霞光烂。|水眄兰情，|总平生稀见。|画图中、旧识春风面。|谁知道、自到瑶台畔。|眷恋雨润云温，|苦惊风吹散。|念荒寒、寄宿无人馆。|重门闭、败壁秋虫叹。|怎奈向、一缕相思，|隔溪山不断。
对宿烟收，|春禽静，|飞雨时鸣高屋。|墙头青玉旆，|洗铅霜都尽，|嫩梢相触。|润逼琴丝，|寒侵枕障，|虫网吹黏帘竹。|邮亭无人处，|听檐声不断，|困眠初熟。|奈愁极频惊，|梦轻难记，|自怜幽独。|行人归意速。|最先念、流潦妨车毂。|怎奈向、兰成憔悴，|卫玠青羸，|等闲时、易伤心目。|未怪平阳客，|双泪落、笛中哀曲。|况萧索、青芜国。|红糁铺地，|门外荆桃如菽。|夜游共谁秉烛。
月皎惊乌栖不定。|更漏将残，|辘轳牵金井。|唤起两眸清炯炯，|泪花落枕红绵冷。|执手霜风吹鬓影。|去意徊徨，|别语愁难听。|楼上阑干横斗柄，|露寒人远鸡相应。
新绿小池塘。|风帘动、碎影舞斜阳。|羡金屋去来，|旧时巢燕；|土花缭绕，|前度莓墙。|绣阁里、凤帏深几许，|听得理丝簧。|欲说又休，|虑乖芳信，|未歌先噎，|愁近清觞。|遥知新妆了，|开朱户、应自待月西厢。|最苦梦魂，|今宵不到伊行。|问甚时说与，|佳音密耗，|寄将秦镜，|偷换韩香。|天便教人，|霎时厮见何妨。
水浴清蟾，|叶喧凉吹，|巷陌马声初断。|闲依露井，|笑扑流萤，|惹破画罗轻扇。|人静夜久凭阑。|愁不归眠，|立残更箭。|叹年华一瞬，|人今千里，|梦沉书远。|空见说、鬓怯琼梳，|容销金镜，|渐懒趁时匀染。|梅风地溽，|虹雨苔滋，|一架舞红都变。|谁信无聊，|为伊才减江淹，|情伤荀倩。|但明河影下，|还看稀星数点。
粉墙低，|梅花照眼，|依然旧风味。|露痕轻缀。|疑净洗铅华，|无限佳丽。|去年胜赏曾孤倚。|冰盘同燕喜。|更可惜、雪中高树，|香篝熏素被。|今年对花最匆匆，|相逢似有恨，|依依愁悴。|吟望久，|青苔上、旋看飞坠。|相将见、翠丸荐酒，|人正在、空江烟浪里。|但梦想、一枝潇洒，|黄昏斜照水。
怨怀无托。|嗟情人断绝，|信音辽邈。|纵妙手、能解连环，|似风散雨收，|雾轻云薄。|燕子楼空，|暗尘锁、一床弦索。|想移根换叶，|尽是旧时，|手种红药。|汀洲渐生杜若。|料舟依岸曲，|人在天角。|谩记得、当日音书，|把闲语闲言，|待总烧却。|水驿春回，|望寄我、江南梅萼。|拼今生，|对花对酒，|为伊泪落。
柳阴直。|烟里丝丝弄碧。|隋堤上、曾见几番，|拂水飘绵送行色。|登临望故国。|谁识。|京华倦客。|长亭路，|年去岁来，|应折柔条过千尺。|闲寻旧踪迹。|又酒趁哀弦，|灯照离席。|梨花榆火催寒食。|愁一箭风快，|半篙波暖，|回头迢递便数驿。|望人在天北。|凄恻。|恨堆积。|渐别浦萦回，|津堠岑寂。|斜阳冉冉春无极。|念月榭携手，|露桥闻笛。|沉思前事，|似梦里，|泪暗滴。
昼阴重，|霜凋岸草，|雾隐城堞。|南陌脂车待发。|东门帐饮乍阕。|正拂面、垂杨堪揽结。|掩红泪、玉手亲折。|念汉浦离鸿去何许，|经时信音绝。|情切。|望中地远天阔。|向露冷风清无人处，|耿耿寒漏咽。|嗟万事难忘，|惟是轻别。|翠尊未竭。|凭断云、留取西楼残月。|罗带光消纹衾叠。|连环解、旧香顿歇。|怨歌永、琼壶敲尽缺。|恨春去、不与人期，|弄夜色，|空余满地梨花雪。
正单衣试酒，|怅客里、光阴虚掷。|愿春暂留，|春归如过翼。|一去无迹。|为问花何在，|夜来风雨，|葬楚宫倾国。|钗钿坠处遗香泽。|乱点桃蹊，|轻翻柳陌。|多情为谁追惜。|但蜂媒蝶使，|时叩窗槅。|东园岑寂。|渐蒙笼暗碧。|静绕珍丛底，|成叹息。|长条故惹行客。|似牵衣待话，|别情无极。|残英小、强簪巾帻。|终不似、一朵钗头颤袅，|向人欹侧。|漂流处、莫趁潮汐。|恐断红、尚有相思字，|何由见得。
风老莺雏，|雨肥梅子，|午阴嘉树清圆。|地卑山近，|衣润费炉烟。|人静乌鸢自乐，|小桥外、新绿溅溅。|凭栏久，|黄芦苦竹，|疑泛九江船。|年年。|如社燕，|漂流瀚海，|来寄修椽。|且莫思身外，|长近尊前。|憔悴江南倦客，|不堪听、急管繁弦。|歌筵畔，|先安簟枕，|容我醉时眠。
悄郊原带郭。|行路永、客去车尘漠漠。|斜阳映山落。|敛余红犹恋，|孤城栏角。|凌波步弱。|过短亭、何用素约。|有流莺劝我，|重解绣鞍，|缓引春酌。|不记归时早暮，|上马谁扶，|醒眠朱阁。|惊飙动幕。|扶残醉，|绕红药。|叹西园已是，|花深无地，|东风何事又恶。|任流光过却。|犹喜洞天自乐。
章台路。|还见褪粉梅梢，|试花桃树。|愔愔坊陌人家，|定巢燕子，|归来旧处。|黯凝伫。|因念个人痴小，|乍窥门户。|侵晨浅约宫黄，|障风映袖，|盈盈笑语。|前度刘郎重到，|访邻寻里，|同时歌舞，|惟有旧家秋娘，|声价如故。|吟笺赋笔，|犹记燕台句。|知谁伴，|名园露饮，|东城闲步。|事与孤鸿去。|探春尽是，|伤离意绪。|官柳低金缕。|归骑晚、纤纤池塘飞雨。|断肠院落，|一帘风絮。
隋堤路。|渐日晚、密霭生深树。|阴阴淡月笼沙，|还宿河桥深处。|无情画舸，|都不管、烟波隔前浦。|等行人、醉拥重衾，|载将离恨归去。|因思旧客京华，|长偎傍疏林，|小槛欢聚。|冶叶倡条俱相识，|仍惯见、珠歌翠舞。|如今向、渔村水驿，|夜如岁、焚香独自语。|有何人、念我无聊，|梦魂凝想鸳侣。
佳丽地。|南朝盛事谁记。|山围故国绕清江，|髻鬟对起。|怒涛寂寞打孤城，|风樯遥度天际。|断崖树，|犹倒倚。|莫愁艇子曾系。|空余旧迹郁苍苍，|雾沉半垒。|夜深月过女墙来，|伤心东望淮水。|酒旗戏鼓甚处市。|想依稀、王谢邻里。|燕子不知何世。|向寻常、巷陌人家，|相对如说兴亡，|斜阳里。
河桥送人处，|凉夜何其。|斜月远、坠余辉。|铜盘烛泪已流尽，|霏霏凉露沾衣。|相将散离会，|探风前津鼓，|树杪参旗。|花骢会意，|纵扬鞭、亦自行迟。|迢递路回清野，|人语渐无闻，|空带愁归。|何意重经前地，|遗钿不见，|斜径都迷。|兔葵燕麦，|向斜阳、欲与人齐。|但徘徊班草，|欷歔酹酒，|极望天西。
小雨纤纤风细细。|万家杨柳青烟里。|恋树湿花飞不起。|愁无际。|和春付与东流水。|九十光阴能有几。|金龟解尽留无计。|寄语东阳沽酒市。|拼一醉。|而今乐事他年泪。
雁落平沙，|烟笼寒水，|古垒鸣笳声断。|青山隐隐，|败叶萧萧，|天际暝鸦零乱。|楼上黄昏，|片帆千里归程，|年华将晚。|望碧云空暮，|佳人何处，|梦魂俱远。|忆旧游、邃馆朱扉，|小园香径，|尚想桃花人面。|书盈锦轴，|恨满金徽，|难写寸心幽怨。|两地离愁，|一尊芳酒凄凉，|危阑倚遍。|尽迟留，|凭仗西风，|吹干泪眼。
凝碧旧池头，|一听管弦凄切。|多少梨园声在，|总不堪华发。|杏花无处避春愁，|也傍野烟发。|惟有御沟声断，|似知人呜咽。
芳莲坠粉，|疏桐吹绿，|庭院暗雨乍歇。|无端抱影销魂处，|还见篠墙萤暗，|藓阶蛩切。|送客重寻西去路，|问水面琵琶谁拨？|最可惜、一片江山，|总付与啼。|长恨相从未款，|而今何事，|又对西风离别？|渚寒烟淡，|棹移人远，|飘渺行舟如叶。|想文君望久，|倚竹愁生步罗袜。|归来后，|翠尊双饮，|下了珠帘，|玲珑闲看月。
月冷龙沙，|尘清虎落，|今年汉酺初赐。|新翻胡部曲，|听毡幕、元戎歌吹。|层楼高峙。|看槛曲萦红，|檐牙飞翠。|人姝丽。|粉香吹下，|夜寒风细。|此地宜有词仙，|拥素云黄鹤，|与君游戏。|玉梯凝望久，|但芳草萋萋千里。|天涯情味。|仗酒祓清愁，|花消英气。|西山外，|晚来还卷，|一帘秋霁。
空城晓角。|吹入垂杨陌。|马上单衣寒恻恻。|看尽鹅黄嫩绿。|都是江南旧相识。|正岑寂。|明朝又寒食。|强携酒、小桥宅。|怕梨花、落尽成秋色。|燕燕飞来，|问春何在，|惟有池塘自碧。
亭皋正望极。|乱落江莲归未得。|多病却无气力。|况纨扇渐疏，|罗衣初索。|流光过隙，|叹杏梁、双燕如客。|人何在，|一帘淡月，|仿佛照颜色。|幽寂。|乱蛩吟壁。|动庾信、清愁似织。|沉思年少浪迹。|笛里关山，|柳下坊陌。|坠红无信息，|漫暗水、涓涓溜碧。|飘零久、而今何意，|醉卧酒垆侧。
闹红一舸，|记来时，|尝与鸳鸯为侣。|三十六陂人未到，|水佩风裳无数。|翠叶吹凉，|玉容销酒，|更洒菰蒲雨。|嫣然摇动，|冷香飞上诗句。|日暮。|青盖亭亭，|情人不见，|争忍凌波去。|只恐舞衣寒易落，|愁入西风南浦。|高柳垂阴，|老鱼吹浪，|留我花间住。|田田多少，|几回沙际归路。
双桨来时，|有人似、旧曲桃根桃叶。|歌扇轻约飞花，|蛾眉正奇绝。|春渐远，|汀洲自绿，|更添了几声啼。|十里扬州，|三生杜牧，|前事休说。|又还是、宫烛分烟，|奈愁里、匆匆换时节。|都把一襟芳思，|与空阶榆荚。|千万缕、藏鸦细柳，|为玉尊、起舞回雪。|想见西出阳关，|故人初别。
庾郎先自吟愁赋。|凄凄更闻私语。|露湿铜铺，|苔侵石井，|都是曾听伊处。|哀音似诉。|正思妇无眠，|起寻机杼。|曲曲屏山，|夜凉独自甚情绪。|西窗又吹暗雨。|为谁频断续。|相和砧杵。|候馆迎秋，|离宫吊月，|别有伤心无数。|《豳》诗漫与。|笑篱落呼灯，|世间儿女。|写入琴丝，|一声声更苦。
双桨莼波，|一蓑松雨，|暮愁渐满空阔。|呼我盟鸥，|翩翩欲下，|背人还过木末。|那回归去，|荡云雪、孤舟夜发。|伤心重见，|依约眉山，|黛痕低压。|采香径里春寒，|老子婆娑，|自歌谁答。|垂虹西望，|飘然引去，|此兴平生难遏。|酒醒波远，|政凝想、明珰素袜。|如今安在，|惟有阑干，|伴人一霎。
苔枝缀玉。|有翠禽小小，|枝上同宿。|客里相逢，|篱角黄昏，|无言自倚修竹。|昭君不惯胡沙远，|但暗忆、江南江北。|想佩环月夜归来，|化作此花幽独。|犹记深宫旧事，|那人正睡里，|飞近蛾绿。|莫似春风，|不管盈盈，|早与安排金屋。|还教一片随波去，|又却怨、玉龙哀曲。|等恁时、重觅幽香，|已入小窗横幅。
燕燕轻盈，|莺莺娇软。|分明又向华胥见。|夜长争得薄情知，|春初早被相思染。|别后书辞。|别时针线。|离魂暗逐郎行远。|淮南皓月冷千山，|冥冥归去无人管。
绿丝低拂鸳鸯浦。|想桃叶，|当时唤渡。|又将愁眼与春风，|待去。|倚兰桡、更少驻。|金陵路。|莺吟燕舞。|算潮水、知人最苦。|满汀芳草不成归，|日暮。|更移舟、向甚处。
怎知他、春归何处，|相逢且尽尊酒。|少年袅袅天涯恨，|长结西湖烟柳。|休回首。|但细雨断桥，|憔悴人归后。|东风似旧。|问前度桃花，|刘郎能记，|花复认郎否。|君且住，|草草留君翦韭。|前宵更恁时候。|深杯欲共歌声滑，|翻湿春衫半袖。|空眉皱。|看白发尊前，|已似人人有。|临分把手。|叹一笑论文，|清狂顾曲，|此会几时又。
楚江湄，|湘娥乍见，|无言洒清泪。|淡然春意。|空独倚东风，|芳思谁寄。|凌波路、冷秋无际。|香云随步起。|漫记得、汉宫仙掌，|亭亭明月底。|冰丝写怨更多情，|骚人恨，|枉赋芳兰幽芷。|春思远，|谁叹赏、国香风味。|相将共、岁寒伴侣。|小窗净，|沉烟熏翠袂。|幽梦觉、涓涓清露，|一枝灯影里。
朱钿宝玦。|天上飞琼，|比人间春别。|江南江北，|曾未见，|漫拟梨云梅雪。|淮山春晚，|问谁识、芳心高洁。|消几番、花落花开，|老了玉关豪杰。|金壶剪送琼枝，|看一骑红尘，|香度瑶阙。|韶华正好，|应自喜、初识长安蜂蝶。|杜郎老矣，|想旧事、花须能说。|记少年、一梦扬州，|二十四桥明月。
烟水阔。|高林弄残照，|晚蜩凄切。|碧碪度韵，|银床飘叶。|衣湿桐阴露冷，|采凉花、时赋秋雪。|叹轻别。|一襟幽事，|砌蛩能说。|客思吟商还怯。|怨歌长、琼壶暗缺。|翠扇恩疏，|红衣香褪，|翻成消歇。|玉骨西风，|恨最恨、闲却新凉时节。|楚箫咽。|谁倚西楼淡月。
禁苑东风外，|飏暖丝晴絮，|春思如织。|燕约莺期，|恼芳情偏在，|翠深红隙。|漠漠香尘隔。|沸十里、乱弦丛笛。|看画船，|尽入西泠，|闲却半湖春色。|柳陌。|新烟凝碧。|映帘底宫眉，|堤上游勒。|轻暝笼寒，|怕梨云梦冷，|杏香愁幂。|歌管酬寒食。|奈蝶怨、良宵岑寂。|正满湖、碎月摇花，|怎生去得。
照野旌旗，|朝天车马，|平沙万里天低。|宝带金章，|尊前茸帽风欹。|秦关汴水经行地，|想登临、都付新诗。|纵英游，|叠鼓清笳，|骏马名姬。|酒酣应对燕山雪，|正冰河月冻，|晓陇云飞。|投老残年，|江南谁念方回。|东风渐绿西湖柳，|雁已还、人未南归。|最关情，|折尽梅花，|难寄相思。
对西风、鬓摇烟碧，|参差前事流水。|紫丝罗带鸳鸯结，|的的镜盟钗誓。|浑不记，|漫手织回文，|几度欲心碎。|安花着叶。|奈雨覆云翻，|情宽分窄，|石上玉簪脆。|朱楼外。|愁压空云欲坠。|月痕犹照无寐。|阴晴也只随天意。|枉了玉消香碎。|君且醉。|君不见、长门青草春风泪。|一时左计。|悔不早荆钗，|暮天修竹，|头白倚寒翠。
江空不渡，|恨蘼芜杜若，|零落无数。|还道荒寒，|婉娩流年，|望望美人迟暮。|风烟雨雪阴晴晚，|更何须，|春风千树。|尽孤城、落木萧萧，|日夜江声流去。|日晏山深闻笛，|恐他年流落，|与子同赋。|事阔心违，|交淡媒劳，|蔓草沾衣多露。|汀洲窈窕余醒寐，|遗珮浮沉澧浦。|有白鸥淡月，|微波寄语，|逍遥容与。
似东风老大，|那复有、当时风气。|有情不收，|江山身是寄。|浩荡何世。|但忆临官道，|暂来不住，|便出门千里。|痴心指望回风坠。|扇底相逢，|钗头微缀。|他家万条千缕，|解遮亭障驿，|不隔江水。|瓜洲曾舣，|等行人岁岁。|日下长秋城、乌夜起。|帐庐好在春睡。|共飞归湖上，|草青无地。|愔愔雨、春心如腻。|欲待化、丰乐楼前，|帐饮青门都废。|何人念、流落无几。|点点抟作，|雪绵松润，|为君浥泪。
渐新痕悬柳，|淡彩穿花，|依约破初暝。|便有团圆意，|深深拜，|相逢谁在香径。|画眉未稳，|料素娥、犹带离恨。|最堪爱、一曲银钩小，|宝帘挂秋冷。|千古盈亏休问。|叹谩磨玉斧，|难补金镜。|太液池犹在，|凄凉处、何人重赋清景。|故山夜永。|试待他、窥户端正。|看云外山河，|还老尽、桂花影。
一襟余恨宫魂断，|年年翠阴庭树。|乍咽凉柯，|还移暗叶，|重把离愁深诉。|西窗过雨。|怪瑶佩流空，|玉筝调柱。|镜暗妆残，|为谁娇鬓尚如许。|铜仙铅泪似洗，|叹携盘去远，|难贮零露。|病翼惊秋，|枯形阅世，|消得斜阳几度。|余音更苦。|甚独抱清商，|顿成凄楚。|谩想熏风，|柳丝千万缕。
残雪庭阴，|轻寒帘影，|霏霏玉管春葭。|小帖金泥，|不知春在谁家。|相思一夜窗前梦，|奈个人水隔天遮。|但凄然、满树幽香，|满地横斜。|江南自是离愁苦，|况游骢古道，|归雁平沙。|怎得银笺，|殷勤与说年华。|如今处处生芳草，|纵凭高、不见天涯。|更消他，|几度东风，|几度飞花。
层绿峨峨，|纤琼皎皎，|倒压波痕清浅。|过眼年华，|动人幽意，|相逢几番春换。|记唤酒寻芳处，|盈盈褪妆晚。|已消黯。|况凄凉、近来离思，|应忘却、明月夜深归辇。|荏苒一枝春，|恨东风、人似天远。|纵有残花，|洒征衣，|铅泪都满。|但殷勤折取，|自遣一襟幽怨。
泛孤艇、东皋过遍。|尚记当日，|绿阴门掩。|屐齿莓阶，|酒痕罗袖事何限。|欲寻前迹，|空惆怅、成秋苑。|自约赏花人，|别后总、风流云散。|水远。|怎知流水外，|却是乱山尤远。|天涯梦短。|想忘了，|绮疏雕槛。|望不尽，|冉冉斜阳，|抚乔木、年华将晚。|但数点红英，|犹记西园凄婉。
近重阳、偏多风雨，|绝怜此日暄明。|问秋香浓未，|待携客、出西城。|正自羁怀多感，|怕荒台高处，|更不胜情。|向尊前、又忆漉酒插花人。|只座上、已无老兵。|凄清。|浅醉还醒。|愁不肯、与诗平。|记长楸走马，|雕弓笮柳，|前事休评。|紫萸一枝传赐，|梦谁到、汉家陵。|尽乌纱、便随风去，|要天知道，|华发如此星星。|歌罢涕零。
梦冷黄金屋。|叹秦筝、斜鸿阵里，|素弦尘扑。|化作娇莺飞归去，|犹认纱窗旧绿。|正过雨、荆桃如菽。|此恨难平君知否，|似琼台涌起弹棋局。|消瘦影，|嫌明烛。|鸳楼碎泻东西玉。|问芳踪、何时再展，|翠钗难卜。|待把宫眉横云样，|描上生绡画幅。|怕不是、新来妆束。|彩扇红牙今都在，|恨无人、解听开元曲。|空掩袖，|倚寒竹。
蕙花香也。|雪晴池馆如画。|春风飞到，|宝钗楼上，|一片笙箫，|琉璃光射。|而今灯漫挂。|不是暗尘明月，|那时元夜。|况年来、心懒意怯，|羞与蛾儿争耍。|江城人悄初更打。|问繁华谁解，|再向天公借。|剔残红灺。|但梦里隐隐，|钿车罗帕。|吴笺银粉砑。|待把旧家风景，|写成闲话。|笑绿鬟邻女，|倚窗犹唱，|夕阳西下。
绀烟迷雁迹。|渐断鼓零钟，|街喧初息。|风檠背寒壁。|放冰蜍飞到，|丝丝帘隙。|琼瑰暗泣。|念乡关、霜芜似织。|漫将身、化鹤归来，|忘却旧游端的。|欢极。|蓬壶蕖浸，|花院梨溶，|醉连春夕。|柯云罢弈。|樱桃在，|梦难觅。|劝清光，|乍可幽窗相伴，|休照红楼夜笛。|怕人间、换谱伊凉，|素娥未识。
记玉关踏雪事清游。|寒气脆貂裘。|傍枯林古道，|长河饮马，|此意悠悠。|短梦依然江表，|老泪洒西州。|一字无题处，|落叶都愁。|载取白云归去，|问谁留楚佩，|弄影中洲。|折芦花赠远，|零落一身秋。|向寻常、野桥流水，|待招来、不是旧沙鸥。|空怀感，|有斜阳处，|却怕登楼。
山空天入海，|倚楼望极，|风急暮潮初。|一帘鸠外雨，|几处闲田，|隔水动春锄。|新烟禁柳，|想如今、绿到西湖。|犹记得、当年深隐，|门掩两三株。|愁余。|荒洲古溆，|断梗疏萍，|更漂流何处。|空自觉、围羞带减，|影怯灯孤。|常疑即见桃花面，|甚近来、翻笑无书。|书纵远，|如何梦也都无。
楚江空晚。|怅离群万里，|恍然惊散。|自顾影、欲下寒塘，|正沙净草枯，|水平天远。|写不成书，|只寄得相思一点。|料因循误了，|残毡拥雪，|故人心眼。|谁怜旅愁荏苒。|谩长门夜悄，|锦筝弹怨。|想伴侣、犹宿芦花，|也曾念春前，|去程应转。|暮雨相呼，|怕蓦地、玉关重见。|未羞他、双燕归来，|画帘半卷。
万里孤云，|清游渐远，|故人何处。|寒窗梦里，|犹记经行旧时路。|连昌约略无多柳，|第一是、难听夜雨。|谩惊回凄悄，|相看烛影，|拥衾谁语。|张绪。|归何暮。|半零落，|依依断桥鸥鹭。|天涯倦旅。|此时心事良苦。|只愁重洒西州泪，|问杜曲、人家在否。|恐翠袖、正天寒，|犹倚梅花那树。
碧圆自洁。|向浅洲远浦，|亭亭清绝。|犹有遗簪，|不展秋心，|能卷几多炎热。|鸳鸯密语同倾盖，|且莫与、浣纱人说。|恐怨歌、忽断花风，|碎却翠云千叠。|回首当年汉舞，|怕飞去谩皱，|留仙裙折。|恋恋青衫，|犹染枯香，|还叹鬓丝飘雪。|盘心清露如铅水，|又一夜西风吹折。|喜净看、匹练飞光，|倒泻半湖明月。
年年社日停针线。|怎忍见、双飞燕。|今日江城春已半。|一身犹在，|乱山深处，|寂寞溪桥畔。|春衫著破谁针线。|点点行行泪痕满。|落日解鞍芳草岸。|花无人戴，|酒无人劝，|醉也无人管。
玉人家，|画楼珠箔临津。|托微风、彩箫流怨，|断肠马上曾闻。|宴堂开、艳妆丛里，|调琴思、认歌颦。|麝蜡烟浓，|玉莲漏短，|更衣不待酒初醺。|绣屏掩、枕鸳相就，|香气渐暾暾。|回廊影、疏钟淡月，|几许消魂？|翠钗分。|银笺封泪，|舞鞋从此生尘。|任兰舟、载将离恨，|转南浦、背西曛。|记取明年，|蔷薇谢后，|佳期应未误行云。|凤城远、楚梅香嫩，|先寄一枝春。|青门外，|只凭芳草，|寻访郎君。
戏马台前，|采花篱下，|问岁华、还是重九。|恰归来、南山翠色依旧。|帘栊昨夜听风雨，|都不似、登临时候。|一片宋玉情怀，|十分卫郎清瘦。|红萸佩，|空对酒。|砧杵动微寒，|暗欺罗袖。|秋已无多，|早是败荷衰柳。|强整帽檐欹侧，|曾经向、天涯搔首。|几回忆、故国莼鲈，|霜前雁后。
想人生，|美景良辰堪惜。|闻其间、赏心乐事，|就中难事并得。|况东城、凤台沙苑，|泛清波、浅照金碧。|露洗华桐，|烟霏丝柳，|绿阴摇曳，|荡春一色。|画堂迥、玉簪琼佩，|高会尽词客。|清欢久、重然绛蜡，|别就瑶席。|有翩若轻鸿体态，|暮为行雨标格。|逞朱唇、缓歌妖丽，|似听流莺乱花隔。|慢舞萦回，|娇鬟低亸，|腰肢纤细困无力。|忍分散、彩云归后，|何处更寻觅。|休辞醉，|明月好花，|莫谩轻掷。
溪路行将尽，|初过北峡关。|几行红叶树，|无数夕阳山。|乡信凭黄耳，|归心放白鹇。|龙眠图画里，|安得一追攀。
痴儿了却公家事，|快阁东西倚晚晴。|落木千山天远大，|澄江一道月分明。|朱弦已为佳人绝，|青眼聊因美酒横。|万里归船弄长笛，|此心吾与白鸥盟。
唱彻《阳关》泪未干，|功名馀事且加餐。|浮天水送无穷树，|带雨云埋一半山。|今古恨，|几千般，|只应离合是悲欢？|江头未是风波恶，|别有人间行路难！
两两归鸿欲破群，|依依还似北归人。|遥知朔漠多风雪，|更待江南半月春。
竹外桃花三两枝，|春江水暖鸭先知。|蒌蒿满地芦芽短，|正是河豚欲上时。
楼角初消一缕霞，|淡黄杨柳暗栖鸦。|玉人和月摘梅花。|笑捻粉香归洞户，|更垂帘幕护窗纱。|东风寒似夜来些。
艳色天下重，|西施宁久微。|朝为越溪女，|暮作吴宫妃。|贱日岂殊众，|贵来方悟稀。|邀人傅脂粉，|不自著罗衣。|君宠益娇态，|君怜无是非。|当时浣纱伴，|莫得同车归。|持谢邻家子，|效颦安可希。
阳月南飞雁，|传闻至此回。|我行殊未已，|何日复归来。|江静潮初落，|林昏瘴不开，|明朝望乡处，|应见陇头梅。
为有云屏无限娇，|凤城寒尽怕春宵。|无端嫁得金龟婿，|辜负香衾事早朝。
一向年光有限身，|等闲离别易销魂，|酒筵歌席莫辞频。|满目山河空念远，|落花风雨更伤春，|不如怜取眼前人。
金风细细，|叶叶梧桐坠。|绿酒初尝人易醉，|一枕小窗浓睡。|紫薇朱槿花残，|斜阳却照阑干。|双燕欲归时节，|银屏昨夜微寒。
小径红稀，|芳郊绿遍。|高台树色阴阴见。|春风不解禁杨花，|濛濛乱扑行人面。|翠叶藏莺，|朱帘隔燕。|炉香静逐游丝转。|一场愁梦酒醒时，|斜阳却照深深院。
池塘水绿风微暖。|记得玉真初见面。|重头歌韵响铮琮，|入破舞腰红乱旋。|玉钩阑下香阶畔。|醉后不知斜日晚。|当时共我赏花人，|点检如今无一半。
欲减罗衣寒未去，|不卷珠帘，|人在深深处。|红杏枝头花几许？|啼痕止恨清明雨。|尽日沉烟香一缕，|宿酒醒迟，|恼破春情绪。|飞燕又将归信误，|小屏风上西江路。
赤阑桥尽香街直。|笼街细柳娇无力。|金碧上青空，|花晴帘影红。|黄衫飞白马。|日日青楼下。|醉眼不逢人。|午香吹暗尘。
晓色云开，|春随人意，|骤雨才过还晴。|古台芳榭，|飞燕蹴红英。|舞困榆钱自落，|秋千外、绿水桥平。|东风里，|朱门映柳，|低按小秦筝。|多情。|行乐处，|珠钿翠盖，|玉辔红缨。|渐酒空金榼，|花困蓬瀛。|豆蔻梢头旧恨，|十年梦、屈指堪惊。|凭阑久，|疏烟淡日，|寂寞下芜城。
梦入江南烟水路，|行尽江南，|不与离人遇。|睡里消魂无说处，|觉来惆怅销魂误。|欲尽此情书尺素，|浮雁沉鱼，|终了无凭据。|却倚缓弦歌别绪，|断肠移破秦筝柱。
东风又作无情计。|艳粉娇红吹满地。|碧楼帘影不遮愁，|还似去年今日意。|谁知错管春残事。|到处登临曾费泪。|此时金盏直须深，|看尽落花能几醉。
天边金掌露成霜。|云随雁字长。|绿杯红袖趁重阳。|人情似故乡。|兰佩紫，|菊簪黄。|殷勤理旧狂。|欲将沉醉换悲凉。|清歌莫断肠！
问余何意栖碧山，|笑而不答心自闲。|桃花流水窅然去，|别有天地非人间。
敕勒川，|阴山下，|天似穹庐，|笼盖四野。|天苍苍，|野茫茫，|风吹草低见牛羊。
徽之黄山五百里，|雄踞皖南山区中。|秦时别称号黟山，|相传黄帝修身地。|崇信道学唐明皇，|敕改黟山为黄山。|大小奇峰七十二，|三瀑二湖廿四溪。|奇险峻壁似华山，|雄伟壮丽如泰岱。|峰峦清秀胜峨嵋，|白练飞瀑比匡庐。|深谷巧石像雁荡，|缥缈烟云赛衡岳。|三奇四绝冠于世，|更有彩池碧如玉。|十大风景留青史，|世界遗产名录存。|行路漫步南大门，|人间仙境入画屏。|桃花逍遥二溪从，|楼阁遍布别墅群。|温池灵泉清鉴人，|可饮可浴终不绝。|西行浮溪观猴群，|嘻戏同乐野趣生。|驰名中外黄岳茶，|仙馆盘坐品壶茶。|毛峰云茶似雀舌，|制作一斤八千芽。|雾结馥郁像白兰，|幽香馨人沁心脾。|太平猴魁芽双叶，|形扁暗绿方为佳。|清绿明净汤色爽，|润喉提神味甘醇。|徽菜山珍为原料，|烹饪野味重油色。|冬笋炖腿臭鳜鱼，|石耳炖鸡毛豆腐。|绩溪米粉珍珠子，|纸包三鲜一品锅。|风味小吃冻米糖，|屯溪醉蟹冬瓜饺。|酥嫩熟透味鲜醇，|爽口宜人汁清新。|黄山六月如初冬，|一年四季差别大。|夏无酷暑冬少寒，|此时已是冬日至。|人字飞瀑双龙降，|慈光古阁绿悠静。|凌天索道行空跨，|如入仙境身飘游。|玉彻冰雕景无处，|银妆素裹赏不完。|游山不宜过速行，|峰高道陡险像生。|登步走路不看景，|停留看景不走路。|风光美景不放过，|小品大观不留连。|半山金鸡叫天门，|仙人跳板走松径。|龙蟠五老登天都，|莲蕊姐妹放羊群。|攀栏拉索跨天桥，|山脊兀立鲫鱼背。|两壁绝谷万丈深，|一失足成千古恨。|不寒而栗经此处，|惊心动魄到天都。|任他世界归来客，|一见天都也叫奇。|风姿神韵造化绝，|天上都会聚群仙。|惊涛卷起千层浪，|峰船沉浮万里飘。|游人不上天都峰，|白跑黄山一场空。|国画大师刘海粟，|十上黄山称赞曰：|海到尽处天是岸，|山登绝顶我为峰。|小心坡处要小心，|一线天中分一线。|蓬莱三岛奇峰幽，|峥嵘岁月凝寒翠。|俊俏多姿迎客松，|雍容潇洒历千年。|风霜雨露色不变，|劲节经寒身不摇。|双臂挥展似好客，|八方游子喜气来。|十大名松魁为首，|冠盖万松第一棵。|文殊台地高耸起，|视野宽阔风光美。|前海松鼠跳天都，|观赏风景绝胜地。|背后晴空万里时，|当前云雾弥漫处。|五彩佛光映雾中，|清晰笼罩在自身。|如梦如幻人生境，|似悟非悟丹田生。|云层飘浮罩峰林，|日落烟波涌玉屏。|斜晖映雪凌花挂，|银枝玉叶雾凇结。|夜宿玉屏观潮流，|冰月隔在天都上。|瀑云万顷奔腾落，|海潮倒转银河翻。|虚空绝壑生波澜，|观者目瞪毛骨寒。|破晓前更登道行，|山形树影天渐时。|时隐时现雾中人，|虚无缥缈金花边。|烟云弥漫曙光初，|丹砂辉映跳海空。|冉冉上升成弧盘，|喷薄腾飞出波涛。|霞光煜烁山脉明，|峰恋巧石入眼底。|雾海云烟渐稀淡，|置身峰顶望八方。|千峰竞秀艳雪装，|万壑生烟紫气来。|远眺玉带曲又折，|如练弯弯千万里。|近观链锁连对扣，|永结同心百年合。|日上中天下莲峰，|松岩峥嵘迎冬装。|龟蛇二将守云梯，|穿行莲洞到鳌鱼。|回望莲峰如绽放，|浮想连翩引人迷。|平天矼分前后山，|前山雄伟后山秀。|高旷平坦光明顶，|黄山全景尽收底。|山中平原第一地，|唯有此处第二峰。|行云步雾向西北，|远处巨岩惊人叹。|天设地造飞来石，|疑是天上遗珍珠。|后山佳丽萃两海，|峰为主体松为辅。|白云游道新开凿，|独具匠心艺术品。|峭石插天松奇美，|赏心悦耳众人赞。|剪笋双峰梦幻景，|一副泼墨山水画。|排云亭上放眼望，|群峰错列如戟剑。|云泛西海丹轮挂，|金涛霞烟幻离奇。|云涛夕照映寒林，|灵石苍松卧幽谷。|红晖落至地平线，|万道霞光直射空。|银崖冰峰辉映雪，|玉龙瑞鳞云蒸霞。|晶莹世界风光美，|天上人间无此景。|离别西海到北海，|散花坞里雪满身。|天女散花冬不开，|擎天妙笔长松花。|天然一枝生花笔，|画遍奇峰入美景。|当晚落宿狮林馆，|身心疲劳睡一宵。|传闻清凉日出美，|号称黄山第一台。|次日未明到狮峰，|峰腰三面凌空挂。|清凉台下雾烟锁，|瞻首目眺向东方。|旭日初升惊拍岸，|峡谷生烟峰林移。|十八罗汉朝南海，|云舒云卷佳绝境。|雾动山移仙境美，|维妙维肖赞叹奇。|如此仙景道不得，|黄山奇观第一绝。|清凉峰顶势平坦，|一块巧石独踞旁。|猴子观海望太平，|不知站此为何思？|北海美景多姿采，|众多巧石藏幽秀。|游客到此停留久，|不到狮峰不见踪。|东行数里遇奇峰，|三面临空风光胜。|峰顶奇松遍布群，|尤以此峰最独特。|山下沟壑深幽险，|谷底生烟醉颜容。|悬崖千丈壁如削，|风云变幻石满目。|始信黄山天下奇，|千载叫绝始信峰。|石笋矼石拔地起，|如同身在石林中。|别处一步一叫绝，|唯此一步十叫绝。|两目相看处处惊，|箨龙无数不知名。|北下三亭观巧石，|栩栩如生天然美。|松谷草堂刻石多，|叠障峰下境幽雅。|翡翠池影艳多姿，|五龙潭水色各异。|芙蓉庵上岭秀妍，|宛如初放四时开。|南上白鹅岭坦平，|下道皮蓬怪石奇。|双猫捕鼠僧采药，|喜鹊登梅狗望月。|云古禅寺峰峦重，|山庄周围溪谷寒。|名品毛峰出产地，|赏游至此莫忘尝。|黄杉铁杉连壁合，|一体两物别有趣。|九龙飞瀑撑天挂，|悬流落成千丈玉。|翡翠谷中形态美，|五光十色彩池群。|古木参天多变化，|怪石交错道坎坷。|曾有男女三十六，|互相克服出峡谷。|缘结伴侣成十对，|从此被称情人谷。|黄山漫游终告别，|将身离去心却留。|唯有身临其境界，|方知自然造化绝。|徐公慨叹观止矣，|后人将话精炼为：|五岳归来不看山，|黄山归来不看岳。|游山要游徽黄山，|不到黄山憾一生。|天下游子痴绝处，|无梦神游到徽州。
北国风光，|千里冰封，|万里雪飘。|望长城内外，|惟余莽莽；|大河上下，|顿失滔滔。|山舞银蛇，|原驰蜡象，|欲与天公试比高。|须晴日，|看红装素裹，|分外妖娆。|江山如此多娇，|引无数英雄竞折腰。|惜秦皇汉武，|略输文采；|唐宗宋祖，|稍逊风骚。|一代天骄，|成吉思汗，|只识弯弓射大雕。|俱往矣，|数风流人物，|还看今朝。
红军不怕远征难，|万水千山只等闲。|五岭逶迤腾细浪，|乌蒙磅礴走泥丸。|金沙水拍云崖暖，|大渡桥横铁索寒。|更喜岷山千里雪，|三军过后尽开颜。
青青园中葵，|朝露待日晞。|阳春布德泽，|万物生光辉。|常恐秋节至，|焜黄华叶衰。|百川东到海，|何时复西归？|少壮不努力，|老大徒伤悲！
永日不可暮，|炎蒸毒我肠。|安得万里风，|飘飖吹我裳。|昊天出华月，|茂林延疏光。|仲夏苦夜短，|开轩纳微凉。|虚明见纤毫，|羽虫亦飞扬。|物情无巨细，|自适固其常。|念彼荷戈士，|穷年守边疆。|何由一洗濯，|执热互相望。|竟夕击刁斗，|喧声连万方。|青紫虽被体，|不如早还乡。|北城悲笳发，|鹳鹤号且翔。|况复烦促倦，|激烈思时康。
谁道群生性命微？|一般骨肉一般皮。|劝君莫打枝头鸟，|子在巢中望母归。
漫漫平沙走白虹，|瑶台失手玉杯空。|晴天摇动清江底，|晚日浮沉急浪中。
柳花深巷午鸡声，|桑叶尖新绿未成。|坐睡觉来无一事，|满窗晴日看蚕生。|土膏欲动雨频催，|万草千花一饷开；|舍后荒畦犹绿秀，|邻家鞭笋过墙来。|高田二麦接山青，|傍水低田绿未耕；|桃奇满村春似锦，|踏歌椎鼓过清明。|老盆初熟杜茅柴，|携向田头祭社来。|巫媪莫嫌滋味薄，|旗亭官酒更多灰。|社下烧钱鼓似雷，|日斜扶得醉翁回。|青枝满地花狼藉，|知是儿孙斗草来。|骑吹东来里巷喧，|行春车马闹如烟。|系牛莫系门前路，|移系门西系碡边。|寒食花枝插满头，|蒨裙青袂几扁舟。|一年一度游山寺，|不上灵岩即虎丘。|郭里人家拜扫回，|新开醪酒荐青梅。|日长路好城门近，|借我茅亭暖一杯。|步屧寻春有好怀，|雨余蹄道水如杯。|随人黄犬搀前去，|走到溪边忽自回。|种园得果廑赏劳，|不奈儿童鸟雀搔。|已插棘针樊笋径，|更铺渔纲盖樱桃。|吉日初开种稻包，|南山雷动雨连宵。|今年不欠秧田水，|新涨看看拍小桥。|桑下春蔬绿满畦，|菘心青嫩芥苔肥。|溪头洗择店头卖，|日暮裹盐沽酒归。
君不见，|岁之寒，|何处求芳草。|又不见，|松之乔，|青青复矫矫。|天地本无心，|万物贵其真。|直干壮川岳，|秀色无等伦。|饱历冰与霜，|千年方未已。|拥护天阙高且坚，|迥干春风碧云里。
折花逢驿使，|寄与陇头人。|江南无所有，|聊赠一枝春。
江南好，|城阙尚嵯峨。|故物陵前惟石马，|遗踪陌上有铜驼。|玉树夜深歌。
江南好，|佳丽数维扬。|自是琼花偏得月，|那应金粉不兼香。|谁与话清凉。
一陂春水绕花身，|花影妖娆各占春。|纵被春风吹作雪，|绝胜南陌碾成尘。
百战疲劳壮士哀，|中原一败势难回。|江东子弟今虽在，|肯与君王卷土来？
三月残花落更开，|小檐日日燕飞来。|子规夜半犹啼血，|不信东风唤不回。
冰雪林中著此身，|不同桃李混芳尘。|忽然一夜清香发，|散作乾坤万里春。
清风拂绿柳，|白水映红桃。|舟行碧波上，|人在画中游。
葛岭花开二月天，|游人来往说神仙。|老夫心与游人异，|不羡神仙羡少年。
村落晚晴天，|桃花映水鲜。|牧童何处去，|牛背一鸥眠。
已破章邯势莫当，|八千子弟赴咸阳。|新安何苦坑秦卒，|霸上焉能杀汉王！|玉帐深宵悲骏马，|楚歌四面促红妆。|乌江水冷秋风急，|寂寞野花开战场。
长江万里白如练，|淮山数点青如淀。|江帆几片疾如箭，|山泉千尺飞如电。|晚云都变露，|新月初学扇。|塞鸿一字来如线。
忆山归未得，|画出亦堪怜。|崩岸全隳路，|荒村半有烟。|笔句冈势转，|墨抢烧痕颠。|远浦深通海，|孤峰冷倚天。|柴棚坐逸士，|露茗煮红泉。|绣与莲峰竞，|威如剑阁牵。|石门关麈鹿，|气候有神仙。|茅屋书窗小，|苔阶滴瀑圆。|松根击石朽，|桂叶蚀霜鲜。|画出欺王墨，|擎将献惠连。|新诗宁妄说，|旧隐实如然。|愿似窗中列，|时闻大雅篇。
览镜惊容却自嫌，|逢春长是病厌厌。|吹花弄粉新来懒，|惹恨供愁近日添。|生怕子规声到耳，|苦羞双燕语穿帘。|眉头眼底无他事，|须信离情一味严。
柳条搓线絮搓棉，|搓够千寻放纸鸢。|消得春风多少力，|带将儿辈上青天。
淡月疏星绕建章，|仙风吹下御炉香。|侍臣鹄立通明殿，|一朵红云捧玉皇。
四郊未宁静，|垂老不得安。|子孙阵亡尽，|焉用身独完。|投杖出门去，|同行为辛酸。|幸有牙齿存，|所悲骨髓干。|男儿既介胄，|长揖别上官。|老妻卧路啼，|岁暮衣裳单。|孰知是死别，|且复伤其寒。|此去必不归，|还闻劝加餐。|土门壁甚坚，|杏园度亦难。|势异邺城下，|纵死时犹宽。|人生有离合，|岂择衰老端。|忆昔少壮日，|迟回竟长叹。|万国尽征戍，|烽火被冈峦。|积尸草木腥，|流血川原丹。|何乡为乐土，|安敢尚盘桓。|弃绝蓬室居，|塌然摧肺肝。
早起见日出，|暮见栖鸟还。|客心自酸楚，|况对木瓜山。
小时不识月，|呼作白玉盘。|又疑瑶台镜，|飞在青云端。
大风起兮云飞扬，|威加海内兮归故乡，|安得猛士兮守四方！
昔日龌龊不足夸，|今朝放荡思无涯。|春风得意马蹄疾，|一日看尽长安花。
百泉冻皆咽，|我吟寒更切。|半夜倚乔松，|不觉满衣雪。|竹竿有甘苦，|我爱抱苦节。|鸟声有悲欢，|我爱口流血。|潘生若解吟，|更早生白发。
天寒色青苍，|北风叫枯桑。|厚冰无裂文，|短日有冷光。|敲石不得火，|壮阴正夺阳。|调苦竟何言，|冻吟成此章。
春草细还生，|春雏养渐成。|茸茸毛色起，|应解自呼名。
灞涘望长安，|河阳视京县。|白日丽飞甍，|参差皆可见。|余霞散成绮，|澄江静如练。|喧鸟覆春洲，|杂英满芳甸。|去矣方滞淫，|怀哉罢欢宴。|佳期怅何许，|泪下如流霰。|有情知望乡，|谁能鬒不变？
重重叠叠上瑶台，|几度呼童扫不开。|刚被太阳收拾去，|却教明月送将来。
重重叠叠上瑶台，|几度呼童扫不开。|刚被太阳收拾去，|又教明月送将来。
懒摇白羽扇，|裸袒青林中。|脱巾挂石壁，|露顶洒松风。
百亩庭中半是苔，|桃花净尽菜花开。|种桃道士归何处，|前度刘郎今又来。
落日无情最有情，|遍催万树暮蝉鸣。|听来咫尺无寻处，|寻到旁边却不声。
白酒新熟山中归，|黄鸡啄黍秋正肥。|呼童烹鸡酌白酒，|儿女嬉笑牵人衣。|高歌取醉欲自慰，|起舞落日争光辉。|游说万乘苦不早，|著鞭跨马涉远道。|会稽愚妇轻买臣，|余亦辞家西入秦。|仰天大笑出门去，|我辈岂是蓬蒿人。
丹阳郭里送行舟，|一别心知两地秋。|日晚江南望江北，|寒鸦飞尽水悠悠。
高竹笼前无伴侣，|乱鸡群里有风标。|低头乍恐丹砂落，|晒翅常疑白雪消。|转觉鸬鹚毛色下，|苦嫌鹦鹉语声娇。|临风一唳思何事，|怅望青田云水遥。
池中此鹤鹤中稀，|恐是辽东老令威。|带雪松枝翘膝胫，|放花菱片缀毛衣。|低回且向林间宿，|奋迅终须天外飞。|若问故巢知处在，|主人相恋未能归。
湖上春来似画图，|乱峰围绕水平铺。|松排山面千重翠，|月点波心一颗珠。|碧毯线头抽早稻，|青罗裙带展新蒲。|未能抛得杭州去，|一半勾留是此湖。
绕池闲步看鱼游，|正值儿童弄钓舟。|一种爱鱼心各异，|我来施食尔垂钩。
海天东望夕茫茫，|山势川形阔复长。|灯火万家城四畔，|星河一道水中央。|风吹古木晴天雨，|月照平沙夏夜霜。|能就江楼销暑否？|比君茅舍较清凉。
守岁尊无酒，|思乡泪满巾。|始知为客苦，|不及在家贫。|畏老偏惊节，|防愁预恶春。|故园今夜里，|应念未归人。
依依袅袅复青青，|勾引春风无限情。|白雪花繁空扑地，|绿丝条弱不胜莺。
风回云断雨初晴，|反照湖边暖复明。|乱点碎红山杏发，|平铺新绿水萍生。|翅低白雁飞仍重，|舌涩黄鹂语未成。|不道江南春不好，|年年衰病减心情。
南浦凄凄别，|西风袅袅秋。|一看肠一断，|好去莫回头。
彭蠡湖天晚，|桃花水气春。|鸟飞千白点，|日没半红轮。|何必为迁客，|无劳是病身。|但来临此望，|少有不愁人。
青青一树伤心色，|曾入几人离恨中。|为近都门多送别，|长条折尽减春风。
不用裁为鸣凤管，|不须截作钓鱼竿。|千花百草凋零后，|留向纷纷雪里看。
少时犹不忧生计，|老后谁能惜酒钱？|共把十千沽一斗，|相看七十欠三年。|闲征雅令穷经史，|醉听清吟胜管弦。|更待菊黄家酝熟，|共君一醉一陶然。
十月江南天气好，|可怜冬景似春华。|霜轻未杀萋萋草，|日暖初干漠漠沙。|老柘叶黄如嫩树，|寒樱枝白是狂花。|此时却羡闲人醉，|五马无由入酒家。
晨光出照屋梁明，|初打开门鼓一声。|犬上阶眠知地湿，|鸟临窗语报天晴。|半销宿酒头仍重，|新脱冬衣体乍轻。|睡觉心空思想尽，|近来乡梦不多成。
把君诗卷灯前读，|诗尽灯残天未明。|眼痛灭灯犹暗坐，|逆风吹浪打船声。
为我引杯添酒饮，|与君把箸击盘歌。|诗称国手徒为尔，|命压人头不奈何。|举眼风光长寂寞，|满朝官职独蹉跎。|亦知合被才名折，|二十三年折太多。
春山暖日和风，|阑干楼阁帘栊，|杨柳秋千院中。|啼莺舞燕，|小桥流水飞红。
清心为治本，|直道是身谋。|秀干终成栋，|精钢不作钩。|仓充鼠雀喜，|草尽兔狐愁。|史册有遗训，|毋贻来者羞。
纸屏石枕竹方床，|手倦抛书午梦长。|睡起莞然成独笑，|数声渔笛在沧浪。
门外无人问落花，|绿阴冉冉遍天涯。|林莺啼到无声处，|青草池塘独听蛙。
忆归休上越王台，|归思临高不易裁。|为客正当无雁处，|故园谁道有书来。|城头早角吹霜尽，|郭里残潮荡月回。|心似百花开未得，|年年争发被春催。
手推呕哑车，|朝朝暮暮耕。|未曾分得谷，|空得老农名。
沙碛秋高苑马肥，|哀笳一曲塞云飞。|南都儿辈应相念，|过尽征鸿犹未归。
白马饰金羁，|连翩西北驰。|借问谁家子，|幽并游侠儿。|少小去乡邑，|扬声沙漠垂。|宿昔秉良弓，|楛矢何参差。|控弦破左的，|右发摧月支。|仰手接飞猱，|俯身散马蹄。|狡捷过猴猿，|勇剽若豹螭。|边城多警急，|虏骑数迁移。|羽檄从北来，|厉马登高堤。|长驱蹈匈奴，|左顾凌鲜卑。|弃身锋刃端，|性命安可怀？|父母且不顾，|何言子与妻！|名编壮士籍，|不得中顾私。|捐躯赴国难，|视死忽如归！
三十始一命，|宦情多欲阑。|自怜无旧业，|不敢耻微官。|涧水吞樵路，|山花醉药栏。|只缘五斗米，|辜负一渔竿。
闻说轮台路，|连年见雪飞。|春风曾不到，|汉使亦应稀。|白草通疏勒，|青山过武威。|勤王敢道远，|私向梦中归。
走马西来欲到天，|辞家见月两回圆。|今夜不知何处宿，|平沙万里绝人烟。
风恬日暖荡春光，|戏蝶游蜂乱入房。|数枝门柳低衣桁，|一片山花落笔床。
梁园日暮乱飞鸦，|极目萧条三两家。|庭树不知人去尽，|春来还发旧时花。
异域阴山外，|孤城雪海边。|秋来唯有雁，|夏尽不闻蝉。|雨拂毡墙湿，|风摇毳幕羶。|轮台万里地，|无事历三年。
火山六月应更热，|赤亭道口行人绝。|知君惯度祁连城，|岂能愁见轮台月。|脱鞍暂入酒家垆，|送君万里西击胡。|功名祗向马上取，|真是英雄一丈夫。
此地曾居住，|今来宛似归。|可怜汾上柳，|相见也依依。
片雨过城头，|黄鹂上戍楼。|塞花飘客泪，|边柳挂乡愁。|白发悲明镜，|青春换敝裘。|君从万里使，|闻已到瓜州。
火山五月行人少，|看君马去疾如鸟。|都护行营太白西，|角声一动胡天晓。
九月天山风似刀，|城南猎马缩寒毛。|将军纵博场场胜，|赌得单于貂鼠袍。
枕中云气千峰近，|床底松声万壑哀。|要看银山拍天浪，|开窗放入大江来。
雨过横塘水满堤，|乱山高下路东西。|一番桃李花开尽，|惟有青青草色齐。
海浪如云去却回，|北风吹起数声雷。|朱楼四面钩疏箔，|卧看千山急雨来。
一夕骄阳转作霖，|梦回凉冷润衣襟。|不愁屋漏床床湿，|且喜溪流岸岸深。|千里稻花应秀色，|五更桐叶最佳音。|无田似我犹欣舞，|何况田间望岁心。
公事无多使客稀，|雨时衙退吏人归。|沉烟一炷春阴重，|画角三声晚照微。|桑雉未驯惭报政，|海鸥相近信忘机。|只将宴坐收心念，|懒向人间问是非。
青红颜色裹头妆，|尺布缝裙称膝长。|仡佬打牙初嫁女，|花苗跳月便随郎。
晓风催我挂帆行，|绿涨春芜岸欲平。|长水塘南三日雨，|菜花香过秀州城。
黄花古渡接芦溪，|行过萍乡路渐低。|吠犬鸣鸡村远近，|乳鹅新鸭岸东西。|丝缫细雨沾衣润，|刀剪良苗出水齐。|犹与湖南风土近，|春深无处不耕犁。
雨歇杨林东渡头，|永和三日荡轻舟。|故人家在桃花岸，|直到门前溪水流。
来见红蕖隘渚香，|归涂未变柳梢黄。|殷勤趵突溪中水，|相送扁舟向汶阳。
寒林残日欲栖乌，|壁里青灯乍有无。|小雨愔愔人假寐，|卧听疲马啮残刍。
鹊巢犹挂三更月，|渔板惊回一片鸥。|吟得诗成无笔写，|蘸他春水画船头。
晚秋风紧晓霜严，|香阵飘飘透竹帘。|荒径幽林甘冷落，|肯于人世学趋炎？
绿桑高下映平川，|赛罢田神笑语喧。|林外鸣鸠春雨歇，|屋头初日杏花繁。
鸡鸣人当行，|犬鸣人当归。|秋来公事急，|出处不待时。|昨夜三尺雨，|灶下已生泥。|人言田家乐，|尔苦人得知。
父耕原上田，|子劚山下荒。|六月禾未秀，|官家已修仓。
城中爆竹已残更，|朔吹翻江意未平。|多事鬓毛随节换，|尽情灯火向人明。
比量旧岁聊堪喜，|流转殊方又可惊。|明日岳阳楼上去，|岛烟湖雾看春生。
二月巴陵日日风，|春寒未了怯园公。|海棠不惜胭脂色，|独立蒙蒙细雨中。
洞庭之东江水西，|帘旌不动夕阳迟。|登临吴蜀横分地，|徙倚湖山欲暮时。|万里来游还望远，|三年多难更凭危。|白头吊古风霜里，|老木沧波无限悲。
天入平湖晴不风，|夕帆和雁正浮空。|楼头客子杪秋后，|日落君山元气中。|北望可堪回白首，|南游聊得看丹枫。|翰林物色分留少，|诗到巴陵还未工。
岳阳壮观天下传，|楼阴背日堤绵绵。|草木相连南服内，|江湖异态栏干前。|乾坤万事集双鬓，|臣子一谪今五年。|欲题文字吊古昔，|风壮浪涌心茫然。
垂鞭信马行，|数里未鸡鸣。|林下带残梦，|叶飞时忽惊。|霜凝孤鹤迥，|月晓远山横。|僮仆休辞险，|时平路复平。
露侵驼褐晓寒轻，|星斗阑干分外明。|寂寞小桥和梦过，|稻田深处草虫鸣。
匈奴犹未灭，|魏绛复从戎。|怅别三河道，|言追六郡雄。|雁山横代北，|狐塞接云中。|勿使燕然上，|惟留汉将功。
故乡杳无际，|日暮且孤征。|川原迷旧国，|道路入边城。|野戍荒烟断，|深山古木平。|如何此时恨，|噭噭夜猿鸣。
并刀昨夜匣中鸣，|燕赵悲歌最不平；|易水潺湲云草碧，|可怜无处送荆卿！
清溪流过碧山头，|空水澄鲜一色秋。|隔断红尘三十里，|白云红叶两悠悠。
南去北来休便休，|白苹吹尽楚江秋。|道人不是悲秋客，|一任晚山相对愁。
月陂堤上四徘徊，|北有中天百尺台。|万物已随秋气改，|一樽聊为晚凉开。|水心云影闲相照，|林下泉声静自来。|世事无端何足计，|但逢佳节约重陪。
秋风夜搅浮云起，|幽梦归来度寒水。|一声横玉静穿云，|响振疏林叶空委。|曲终时引断肠声，|中有千秋万古情。|金谷草生无限思，|楼边斜月为谁明。
短亭疏柳映秋千，|马上人家谷雨前。|几树枪旗茶霍靡，|一溪鳞甲水潺湲。|莺期别后闻余弄，|蚕候归来见小眠。|可惜西湖湖上月，|夜来虚过十分圆。
山中有流水，|借问不知名。|映地为天色，|飞空作雨声。|转来深涧满，|分出小池平。|恬澹无人见，|年年长自清。
篱外谁家不系船，|春风吹入钓鱼湾。|小童疑是有村客，|急向柴门去却关。
回塘雨脚如缫丝，|野禽不起沈鱼飞。|耕蓑钓笠取未暇，|秋田有望从淋漓。
坐看黑云衔猛雨，|喷洒前山此独晴。|忽惊云雨在头上，|却是山前晚照明。
野酌乱无巡，|送君兼送春。|明年春色至，|莫作未归人。
推篷四望水连空，|一片蒲帆正饱风。|山际白云云际月，|子规声在白云中。
荒径行如错，|蟠松看转奇。|鸟声人静处，|山色雨晴时。|赊得溪翁酒，|闲寻道士棋。|个中有佳趣，|莫怪下山迟。
乳鸭池塘水浅深，|熟梅天气半阴晴。|东园载酒西园醉，|摘尽枇杷一树金。
小桃无主自开花，|烟草茫茫带晚鸦。|几处败垣围故井，|向来一一是人家。
飘零忧国杜陵老，|感寓伤时陈子昂。|近日不闻秋鹤唳，|乱蝉无数噪斜阳。
边草，|边草，|边草尽来兵老。|山南山北雪晴，|千里万里月明。|明月，|明月，|胡笳一声愁绝。
卢桔花开枫叶衰，|出门何处望京师？|沅湘日夜东流去，|不为愁人住少时。
风蒲猎猎弄清柔，|欲立蜻蜓不自由。|五月临平山下路，|藕花无数满汀州。
千尺丝纶直下垂，|一波才动万波随。|夜静水寒鱼不食，|满船空载月明归。
水外苍烟一鹭明，|长天雨歇半江晴。|双舟对过如梭急，|爱听船娘转舵声。
江北秋阴一半开，|晚云含雨却低徊。|青山缭绕疑无路，|忽见千帆隐映来。
万顷沧江万顷秋，|镜天飞雪一双鸥。|摩挲数尺沙边柳，|待汝成阴系钓舟。
夜合花开香满庭，|夜深微雨醉初醒。|远书珍重何曾达，|旧事凄凉不可听。|去日儿童皆长大，|昔年亲友半凋零。|明朝又是孤舟别，|愁见河桥酒幔青。
不见李生久，|佯狂真可哀。|世人皆欲杀，|吾意独怜才。|敏捷诗千首，|飘零酒一杯。|匡山读书处，|头白好归来。
白也诗无敌，|飘然思不群。|清新庾开府，|俊逸鲍参军。|渭北春天树，|江东日暮云。|何时一樽酒，|重与细论文。
二月六夜春水生，|门前小滩浑欲平。|鸬鹚鸂鶒莫漫喜，|吾与汝曹俱眼明。
一夜水高二尺强，|数日不可更禁当。|南市津头有船卖，|无钱即买系篱旁。
洛城一别四千里，|胡骑长驱五六年。|草木变衰行剑外，|兵戈阻绝老江边。|思家步月清宵立，|忆弟看云白日眠。|闻道河阳近乘胜，|司徒急为破幽燕。
昔年有狂客，|号尔谪仙人。|笔落惊风雨，|诗成泣鬼神。|声名从此大，|汩没一朝伸。|文采承殊渥，|流传必绝伦。|龙舟移棹晚，|兽锦夺袍新。|白日来深殿，|青云满后尘。|乞归优诏许，|遇我宿心亲。|未负幽栖志，|兼全宠辱身。|剧谈怜野逸，|嗜酒见天真。|醉舞梁园夜，|行歌泗水春。|才高心不展，|道屈善无邻。|处士祢衡俊，|诸生原宪贫。|稻粱求未足，|薏苡谤何频。|五岭炎蒸地，|三危放逐臣。|几年遭鵩鸟，|独泣向麒麟。|苏武先还汉，|黄公岂事秦。|楚筵辞醴日，|梁狱上书辰。|已用当时法，|谁将此义陈。|老吟秋月下，|病起暮江滨。|莫怪恩波隔，|乘槎与问津。
清江一曲抱村流，|长夏江村事事幽。|自去自来堂上燕，|相亲相近水中鸥。|老妻画纸为棋局，|稚子敲针作钓钩。|但有故人供禄米，|微躯此外更何求？
江汉思归客，|乾坤一腐儒。|片云天共远，|永夜月同孤。|落日心犹壮，|秋风病欲疏。|古来存老马，|不必取长途。
为人性僻耽佳句，|语不惊人死不休。|老去诗篇浑漫与，|春来花鸟莫深愁。|新添水槛供垂钓，|故着浮槎替入舟。|焉得思如陶谢手，|令渠述作与同游。
坦腹江亭暖，|长吟野望时。|水流心不竞，|云在意俱迟。|寂寂春将晚，|欣欣物自私。|江东犹苦战，|回首一颦眉。
竹凉侵卧内，|野月满庭隅。|重露成涓滴，|稀星乍有无。|暗飞萤自照，|水宿鸟相呼。|万事干戈里，|空悲清夜徂。
江月去人只数尺，|风灯照夜欲三更。|沙头宿鹭联拳静，|船尾跳鱼拨剌鸣。
春岸桃花水，|云帆枫树林。|偷生长避地，|适远更沾襟。|老病南征日，|君恩北望心。|百年歌自苦，|未见有知音。
啭枝黄鸟近，|泛渚白鸥轻。|一径野花落，|孤村春水生。|衰年催酿黍，|细雨更移橙。|渐喜交游绝，|幽居不用名。
檐影微微落，|津流脉脉斜。|野船明细火，|宿雁聚圆沙。|云掩初弦月，|香传小树花。|邻人有美酒，|稚子夜能赊。
久雨巫山暗，|新晴锦绣文。|碧知湖外草，|红见海东云。|竟日莺相和，|摩霄鹤数群。|野花干更落，|风处急纷纷。
啼乌争引子，|鸣鹤不归林。|下食遭泥去，|高飞恨久阴。|雨声冲塞尽，|日气射江深。|回首周南客，|驱驰魏阙心。
白帝更声尽，|阳台曙色分。|高峰寒上日，|叠岭宿霾云。|地坼江帆隐，|天清木叶闻。|荆扉对麋鹿，|应共尔为群。
徐步移班杖，|看山仰白头。|翠深开断壁，|红远结飞楼。|日出清江望，|暄和散旅愁。|春城见松雪，|始拟进归舟。
暝色延山径，|高斋次水门。|薄云岩际宿，|孤月浪中翻。|鹳鹤追飞静，|豺狼得食喧。|不眠忧战伐，|无力正乾坤。
绿竹半含箨，|新梢才出墙。|色侵书帙晚，|阴过酒樽凉。|雨洗娟娟净，|风吹细细香。|但令无剪伐，|会见拂云长。
堂前扑枣任西邻，|无食无儿一妇人。|不为困穷宁有此？|只缘恐惧转须亲。|即防远客虽多事，|便插疏篱却甚真。|已诉征求贫到骨，|正思戎马泪盈巾。
西京安稳未，|不见一人来。|腊日巴江曲，|山花已自开。|盈盈当雪杏，|艳艳待春梅。|直苦风尘暗，|谁忧容鬓催。
寒夜客来茶当酒，|竹炉汤沸火初红。|寻常一样窗前月，|才有梅花便不同。
淮阳多病偶求欢，|客袖侵霜与烛盘。|砌下梨花一堆雪，|明年谁此凭阑干。
南陵水面漫悠悠，|风紧云轻欲变秋。|正是客心孤迥处，|谁家红袖凭江楼？
十载飘然绳检外，|樽前自献自为酬。|秋山春雨闲吟处，|倚遍江南寺寺楼。
云门寺外逢猛雨，|林黑山高雨脚长。|曾奉郊宫为近侍，|分明㩳㩳羽林枪。
李白题诗水西寺，|古木回岩楼阁风。|半醒半醉游三日，|红白花开山雨中。
凿破苍苔地，|偷他一片天。|白云生镜里，|明月落阶前。
柳岸风来影渐疏，|使君家似野人居。|云容水态还堪赏，|啸志歌怀亦自如。|雨暗残灯棋散后，|酒醒孤枕雁来初。|可怜赤壁争雄渡，|唯有蓑翁坐钓鱼。
初霁独登赏，|西楼多远风。|横烟秋水上，|疏雨夕阳中。|高树下山鸟，|平芜飞草虫。|唯应待明月，|千里与君同。
萧萧山路穷秋雨，|淅淅溪风一岸蒲。|为问寒沙新到雁，|来时还下杜陵无。
句吴亭东千里秋，|放歌曾作昔年游。|青苔寺里无马迹，|绿水桥边多酒楼。|大抵南朝皆旷达，|可怜东晋最风流。|月明更想桓伊在，|一笛闻吹出塞愁。
谢眺诗中佳丽地，|夫差传里水犀军。|城高铁瓮横强弩，|柳暗朱楼多梦云。|画角爱飘江北去，|钓歌长向月中闻。|扬州尘土试回首，|不惜千金借与君。
弯弓征战作男儿，|梦里曾经与画眉。|几度思归还把酒，|拂云堆上祝明妃。
呜轧江楼角一声，|微阳潋潋落寒汀。|不用凭栏苦回首，|故乡七十五长亭。
雨过一蝉噪，|飘萧松桂秋。|青苔满阶砌，|白鸟故迟留。|暮霭生深树，|斜阳下小楼。|谁知竹西路，|歌吹是扬州。
寺废竹色死，|宦家宁尔留。|霜根渐随斧，|风玉尚敲秋。|江南苦吟客，|何处送悠悠。
晓迎秋露一枝新，|不占园中最上春。|桃李无言又何在，|向风偏笑艳阳人。
迟日园林悲昔游，|今春花鸟作边愁。|独怜京国人南窜，|不似湘江水北流。
君王行出将，|书记远从征。|祖帐连河阙，|军麾动洛城。|旌旃朝朔气，|笳吹夜边声。|坐觉烟尘扫，|秋风古北平。
雨匀紫菊丛丛色，|风弄红蕉叶叶声。|北畔是山南畔海，|只堪图画不堪行。
君到姑苏见，|人家尽枕河。|古宫闲地少，|水港小桥多。|夜市卖菱藕，|春船载绮罗。|遥知未眠月，|乡思在渔歌。
去越从吴过，|吴疆与越连。|有园多种橘，|无水不生莲。|夜市桥边火，|春风寺外船。|此中偏重客，|君去必经年。
何事居穷道不穷，|乱时还与静时同。|家山虽在干戈地，|弟侄常修礼乐风。|窗竹影摇书案上，|野泉声入砚池中。|少年辛苦终身事，|莫向光阴惰寸功。
自小刺头深草里，|而今渐觉出蓬蒿。|时人不识凌云木，|直待凌云始道高。
寻壑经丘到此堂，|官闲聊作送春忙。|短篱水面残红满，|团扇风前众绿香。|尽卷帘旌延竹色，|深斟杯酒纳山光。|洞门无锁城门近，|转午鸡啼日正长。
呼唤携锄至，|安排筑圃忙。|儿童眠落叶，|鸟雀噪斜阳。|烟火村声远，|林菁野气香。|乐哉今岁事，|天末稻云黄。
寂莫东篱湿露华，|依前金魇照泥沙。|世情儿女无高韵，|只看重阳一日花。
南浦春来绿一川，|石桥朱塔两依然。|年年送客横塘路，|细雨垂杨系画船。
落落崆峒一大儒，|四方心逸忆江湖。|东南赖有林君复，|万里清风去不孤。
蕨拳欲动茗抽芽，|节近清明路近家。|五日缓行三百里，|夹溪随处有桃花。
覆野春阴不肯晴，|舟中无酒亦无餳。|故教客子知寒食，|时有梨花一树明。
立岸儿童看客过，|人烟近处放牛多。|万株漫自栽桑柘，|一缕何曾织绮罗。
乘时盗贼起风尘，|战血苔痕几度春。|古庙仅能存大树，|荒山犹自少行人。
水杨梢上欲绵飞，|犹觉春寒未解围。|为怕江风吹客梦，|船篷缺处塞蓑衣。
晚风微劲喜新晴，|夜半船窗漏月明。|卧看孤篷摇水影，|悠然枕上一诗成。
夜寒如觉有猿吟，|积翠重苍万壑深。|下水轻舟弦脱箭，|盘山细路线穿针。
刺桐花发草如蓝，|欲卸绵袍剪紵衫。|一夜春霜忽如雪，|江南天气不家蚕。
野桃篱落鹊双鸣，|春晓微寒放嫩晴。|汛扫松楸家已近，|犹余七日是清明。
花间预想到家时，|笋蕨堆盘荐酒卮。|点检儿童参小学，|招呼朋友说新诗。
青溪元是歙东乡，|吾祖于时肯宝黄。|避地江南结庐处，|同时邻舍有严光。
歙州民与睦州民，|比似吴儿大较贫。|为问山中有何好，|山中剩有读书人。
江上春风留客舟，|无穷归思满东流。|与君尽日闲临水，|贪看飞花忘却愁。
风乍起，|吹皱一池春水。|闲引鸳鸯香径里，|手挼红杏蕊。|斗鸭阑干独倚，|碧玉搔头斜坠。|终日望君君不至，|举头闻鹊喜。
天上碧桃和露种，|日边红杏倚云栽。|芙蓉生在秋江上，|不向东风怨未开。
绿池芳草满晴波，|春色都从雨里过。|知是人家花落尽，|菜畦今日蝶来多。
尔牛角弯环，|我牛尾秃速。|共拈短笛与长鞭，|南亩东冈去相逐。|日斜草远牛行迟，|牛劳牛饥唯我知。|牛上唱歌牛下坐，|夜归还向牛边卧。|长年牧牛百不忧，|但恐输租卖我牛。
葱葱溪树暗，|靡靡江芜湿。|雨过晓开帘，|一时放春入。
旅馆寒灯独不眠，|客心何事转凄然。|故乡今夜思千里，|霜鬓明朝又一年。
北楼西望满晴空，|积水连山胜画中。|湍上急流声若箭，|城头残月势如弓。|垂竿已羡磻溪老，|体道犹思塞上翁。|为问边庭更何事，|至今羌笛怨无穷。
行子对飞蓬，|金鞭指铁骢。|功名万里外，|心事一杯中。|虏障燕支北，|秦城太白东。|离魂莫惆怅，|看取宝刀雄！
危冠广袖楚宫妆，|独步闲庭逐夜凉。|自把玉钗敲砌竹，|清歌一曲月如霜。
咫尺春三月，|寻常百姓家。|为迎新燕入，|不下旧帘遮。|翅湿沾微雨，|泥香带落花。|巢成雏长大，|相伴过年华。
返照入闾巷，|忧来谁共语？|古道少人行，|秋风动禾黍。
九州生气恃风雷，|万马齐喑究可哀。|我劝天公重抖擞，|不拘一格降人材。
板桥人渡泉声，|茅檐日午鸡鸣。|莫嗔焙茶烟暗，|却喜晒谷天晴。
自送别，|心难舍，|一点相思几时绝？|凭阑袖拂杨花雪。|溪又斜，|山又遮，|人去也！
几代生涯傍海涯，|两三间屋盖芦花。|灯前笑说归来夜，|明月随船送到家。
晚日低霞绮，|晴山远画眉。|春青河畔草，|不是望乡时。
吟君叹逝双绝句，|使我伤怀奏短歌。|世上空惊故人少，|集中惟觉祭文多。|芳林新叶催陈叶，|流水前波让后波。|万古到今同此恨，|闻琴泪尽欲如何。
何处秋风至？|萧萧送雁群。|朝来入庭树，|孤客最先闻。
候吏立沙际，|田家连竹溪。|枫林社日鼓，|茅屋午时鸡。|鹊噪晚禾地，|蝶飞秋草畦。|驿楼宫树近，|疲马再三嘶。
坛边松在鹤巢空，|白鹿闲行旧径中。|手植红桃千树发，|满山无主任春风。
庭前芍药妖无格，|池上芙蕖净少情。|唯有牡丹真国色，|花开时节动京城。
望夫处，|江悠悠。|化为石，|不回头。|上头日日风复雨。|行人归来石应语。
日午树阴正，|独吟池上亭。|静看蜂教诲，|闲想鹤仪形。|法酒调神气，|清琴入性灵。|浩然机已息，|几杖复何铭。
客舍并州已十霜，|归心日夜忆咸阳。|无端更渡桑干水，|却望并州是故乡。
春风倚棹阖闾城，|水国春寒阴复晴。|细雨湿衣看不见，|闲花落地听无声。|日斜江上孤帆影，|草绿湖南万里情。|东道若逢相识问，|青袍今已误儒生。
秋江渺渺水空波，|越客孤舟欲榜歌。|手折衰杨悲老大，|故人零落已无多。
清川永路何极，|落日孤舟解携。|鸟向平芜远近，|人随流水东西。|白云千里万里，|明月前溪后溪。|惆怅长沙谪去，|江潭芳草萋萋。
摇落暮天迥，|青枫霜叶稀。|孤城向水闭，|独鸟背人飞。|渡口月初上，|邻家渔未归。|乡心正欲绝，|何处捣寒衣。
猿啼客散暮江头，|人自伤心水自流。|同作逐臣君更远，|青山万里一孤舟。
参差烟树灞陵桥，|风物尽前朝。|衰杨古柳，|几经攀折，|憔悴楚宫腰。|夕阳闲淡秋光老，|离思满蘅皋。|一曲阳关，|断肠声尽，|独自凭兰桡。
宦情羁思共凄凄，|春半如秋意转迷。|山城过雨百花尽，|榕叶满庭莺乱啼。
南州溽暑醉如酒，|隐几熟眠开北牖。|日午独觉无馀声，|山童隔竹敲茶臼。
海畔尖山似剑铓，|秋来处处割愁肠。|若为化得身千亿，|散上峰头望故乡。
觉闻繁露坠，|开户临西园。|寒月上东岭，|泠泠疏竹根。|石泉远逾响，|山鸟时一喧。|倚楹遂至旦，|寂寞将何言。
故关衰草遍，|离别自堪悲。|路出寒云外，|人归暮雪时。|少孤为客早，|多难识君迟。|掩泪空相向，|风尘何处期。
把酒留君听琴，|难堪岁暮离心。|霜叶无风自落，|秋云不雨空阴。|人愁荒村路细，|马怯寒溪水深。|望断青山独立，|更知何处相寻。
浮香绕曲岸，|圆影覆华池。|常恐秋风早，|飘零君不知。
怪得北风急，|前庭如月辉。|天人宁许巧，|剪水作花飞。
素蘤多蒙别艳欺，|此花真合在瑶池。|无情有恨何人觉？|月晓风清欲堕时。
丈夫非无泪，|不洒离别间。|杖剑对尊酒，|耻为游子颜。|蝮蛇一螫手，|壮士即解腕。|所志在功名，|离别何足叹。
江边古渡伤离情，|断山零落春潮平。|东风料峭客帆远，|落叶夕阳天际明。|战舸昔浮千骑去，|钓舟今载一翁轻。|可怜宋帝筹帷处，|苍翠无烟草自生。
远接商周祚最长，|北盟齐晋势争强。|章华歌舞终萧瑟，|云梦风烟旧莽苍。|草合故宫惟雁起，|盗穿荒冢有狐藏。|离骚未尽灵均恨，|志士千秋泪满裳。
荆州十月早梅春，|徂岁真同下阪轮。|天地何心穷壮士，|江湖从古著羁臣。|淋漓痛饮长亭暮，|慷慨悲歌白发新。|欲吊章华无处问，|废城霜露湿荆榛。
小庵摩腹独彷徉，|俗事纷纷有底忙？|云影忽生鸦蔽日，|雨声不断叶飞霜。|经纶正复惭伊传，|杂驳犹能陋汉唐。|卷尽残书窗已晚，|笑呼童子换炉香。
北风吹雪四更初，|嘉瑞天教及岁除。|半盏屠苏犹未举，|灯前小草写桃符。
蜀栈秦关岁月遒，|今年乘兴却东游。|全家稳下黄牛峡，|半醉来寻白鹭洲。|黯黯江云瓜步雨，|萧萧木叶石城秋。|孤臣老抱忧时意，|欲请迁都涕已流。
采药归来，|独寻茅店沽新酿。|暮烟千嶂。|处处闻渔唱。|醉弄扁舟，|不怕黏天浪。|江湖上，|遮回疏放。|作个闲人样。
客中多病废登临，|闻说南台试一寻；|九轨徐行怒涛上，|千艘横系大江心。|寺楼钟鼓催昏晓，|墟落云烟自古今；|白发未除豪气在，|醉吹横笛坐榕阴。
早春风力已轻柔，|瓦雪消残玉半沟。|飞蝶鸣鸠俱得意，|东风应笑我闲愁。
野迥林寒一水傍，|密如疏蕊正商量。|半霜半雪相仍白，|无蝶无蜂自在香。|月过晓窗移影瘦，|风传残角引声长。|还怜客路龙山下，|未折一枝先断肠。
世味年来薄似纱，|谁令骑马客京华。|小楼一夜听春雨，|深巷明朝卖杏花。|矮纸斜行闲作草，|晴窗细乳戏分茶。|素衣莫起风尘叹，|犹及清明可到家。
看尽江湖千万峰，|不嫌云梦芥吾胸。|戏招西塞山前月，|来听东林寺里锺。|远客岂知今再到，|老僧能记昔相逢。|虚窗熟睡谁惊觉，|野碓无人夜自舂。
当年走马锦城西，|曾为梅花醉似泥。|二十里中香不断，|青羊宫到浣花溪。
行歌曳杖到新塘，|银阙瑶台无此凉。|万里秋风菰菜老，|一川明月稻花香。
风卷江湖雨暗村，|四山声作海涛翻。|溪柴火软蛮毡暖，|我与狸奴不出门。
僵卧孤村不自哀，|尚思为国戍轮台。|夜阑卧听风吹雨，|铁马冰河入梦来。
初报边烽照石头，|旋闻胡马集瓜州。|诸公谁听刍荛策，|吾辈空怀畎亩忧。|急雪打窗心共碎，|危楼望远涕俱流。|岂知今日淮南路，|乱絮飞花送客舟。
青衫初入九重城，|结友尽豪英。|蜡封夜半传檄，|驰骑谕幽并。|时易失，|志难城，|鬓丝生。|平章风月，|弹压江山，|别是功名。
乱山深处小桃源，|往岁求浆忆叩门。|高柳簇桥初转马，|数家临水自成村。|荿林风送幽禽语，|坏壁苔侵醉墨痕。|一首清诗记今夕，|细云新月耿黄昏。
溪涨清风拂面，|月落繁星满天。|数只船横浦口，|一声笛起山前。
壮岁从戎，|曾是气吞残虏。|阵云高、狼烽夜举。|朱颜青鬓，|拥雕戈西戍。|笑儒冠、自来多误。|功名梦断，|却泛扁舟吴楚。|漫悲歌、伤怀吊古。|烟波无际，|望秦关何处。|叹流年、又成虚度。
初见梁间牖户新，|衔泥已复哺雏频。|只愁去远归来晚，|不怕飞低打著人。
短羽新来别海阳，|真珠高卷语雕梁。|佳人未必全听尔，|正把金针绣凤凰。
腰间羽箭久凋零，|太息燕然未勒铭。|老子犹堪绝大漠，|诸君何至泣新亭。|一身报国有万死，|双鬓向人无再青。|记取江湖泊船处，|卧闻新雁落寒汀。
重五山村好，|榴花忽已繁。|粽包分两髻，|艾束著危冠。|旧俗方储药，|羸躯亦点丹。|日斜吾事毕，|一笑向杯盘。
湖山胜处放翁家，|槐柳阴中野径斜。|水满有时观下鹭，|草深无处不鸣蛙。|箨龙已过头番笋，|木笔犹开第一花。|叹息老来交旧尽，|睡来谁共午瓯茶。
放臣不复望修门，|身寄江头黄叶村。|酒渴喜闻疏雨滴，|梦回愁对一灯昏。|河潼形胜宁终弃？|周汉规模要细论。|自恨不如云际雁，|南来犹得过中原。
骑驴夜到苍溪驿，|正是猿啼月落时。|三十五年如电掣，|败墙谁护旧题诗？
金锁重门荒苑静，|绮窗愁对秋空。|翠华一去寂无踪。|玉楼歌吹，|声断已随风。|烟月不知人事改，|夜阑还照深宫。|藕花相向野塘中，|暗伤亡国，|清露泣香红。
一点灯残鲁酒醒，|已携孤剑事离程。|愁看飞雪闻鸡唱，|独向长空背雁行。|白草近关微有路，|浊河连底冻无声。|此中来往本迢递，|况是驱羸客塞城。
经紫飘零草不芳，|始宜撰杖向池塘。|看花应不如看叶，|绿影扶疏意味长。
返照下层岑，|物外狎招寻。|兰径薰幽珮，|槐庭落暗金。|谷静风声彻，|山空月色深。|一遣樊笼累，|唯馀松桂心。
金带连环束战袍，|马头冲雪度临洮。|卷旗夜劫单于帐，|乱斫胡兵缺宝刀。
孤云与归鸟，|千里片时间。|念我何留滞，|辞家久未还。|微阳下乔木，|远烧入秋山。|临水不敢照，|恐惊平昔颜！
天将暮，|雪乱舞，|半梅花半飘柳絮。|江上晚来堪画处，|钓鱼人一蓑归去。
夕阳下，|酒旆闲，|两三航未曾着岸。|落花水香茅舍晚，|断桥头卖鱼人散。
江行日已暮，|何处可维舟。|树里孤灯雨，|风前一雁秋。|离心迸落叶，|乡梦入寒流。|酒市那从问，|微吟寄短愁。
春风入树绿，|童稚望柴扉。|远壑杜鹃响，|前山蜀客归。|到家逢社燕，|下马澣征衣。|终日自临水，|应知已息机。
陶尽门前土，|屋上无片瓦。|十指不沾泥，|鳞鳞居大厦。
锦衣鲜华手擎鹘，|闲行气貌多轻忽。|稼穑艰难总不知，|五帝三王是何物。
锦衣红夺彩霞明，|侵晓春游向野庭。|不识农夫辛苦力，|骄骢蹋烂麦青春。
屋角风微烟雾霏，|柳丝无力杏花肥。|朦胧数点斜阳裹，|应是呢喃燕子归。
帝里重清明，|人心自愁思。|车声上路合，|柳色东城翠。|花落草齐生，|莺飞蝶双戏。|空堂坐相忆，|酌茗聊代醉。
水亭凉气多，|闲棹晚来过。|涧影见松竹，|潭香闻芰荷。|野童扶醉舞，|山鸟助酣歌。|幽赏未云遍，|烟光奈夕何。
燕归花谢，|早因循、又过清明。|是一般风景，|两样心情。|犹记碧桃影里、誓三生。|乌丝阑纸娇红篆，|历历春星。|道休孤密约，|鉴取深盟。|语罢一丝香露、湿银屏。
黄叶青苔归路，|屧粉衣香何处。|消息竟沉沉，|今夜相思几许。|秋雨，|秋雨，|一半因风吹去。
何处金衣客，|栖栖翠幙中。|有心惊晓梦，|无计啭春风。|漫逐梁间燕，|谁巢井上桐。|空将云路翼，|缄恨在雕笼。
二月卖新丝，|五月粜新谷。|医得眼前疮，|剜却心头肉。|我愿君王心，|化作光明烛。|不照绮罗筵，|只照逃亡屋。
天初暖，|日初长，|好春光。|万汇此时皆得意，|竞芬芳。|笋迸苔钱嫩绿，|花偎雪坞浓香。|谁把金丝裁剪却，|挂斜阳？
花光浓烂柳轻明，|酌酒花前送我行。|我亦且如常日醉，|莫教弦管作离声。
塞北梅花羌笛吹，|淮南桂树小山词。|请君莫奏前朝曲，|听唱新翻杨柳枝。
南陌东城春早时，|相逢何处不依依？|桃红李白皆夸好，|须得垂杨相发挥。
凤阙轻遮翡翠帏，|龙墀遥望麴尘丝。|御沟春水相晖映，|狂杀长安少年儿。
金谷园中莺乱飞，|铜驼陌上好风吹。|城东桃李须臾尽，|争似垂杨无限时？
花萼楼前初种时，|美人楼上斗腰支。|如今抛掷长街里，|露叶如啼欲恨谁？
炀帝行宫汴水滨，|数株残柳不胜春。|晚来风起花如雪，|飞入宫墙不见人。
御陌青门拂地垂，|千条金缕万条丝。|如今绾作同心结，|将赠行人知不知？
城外春风吹酒旗，|行人挥袂日西时。|长安陌上无穷树，|唯有垂杨绾别离。
轻盈袅娜占年华，|舞榭妆楼处处遮。|春尽絮飞留不得，|随风好去落谁家？
惜春连日醉昏昏，|醒后衣裳见酒痕。|细水浮花归别涧，|断云含雨下孤村。|人闲易有芳时恨，|地迥难招自古魂。|惭愧流莺相厚意，|清晨犹为到西园。
水自潺湲日自斜，|尽无鸡犬有鸣鸦。 |千村万落如寒食，|不见人烟空见花。
万树绿杨垂，|千般黄鸟语。|庭花风雨馀，|岑寂如村坞。 |依依官渡头，|晴阳照行旅。
新年都未有芳华，|二月初惊见草芽。|白雪却嫌春色晚，|故穿庭树作飞花。
山净江空水见沙，|哀猿啼处两三家。|筼筜竟长纤纤笋，|踯躅闲开艳艳花。|未报恩波知死所，|莫令炎瘴送生涯。|吟君诗罢看双鬓，|斗觉霜毛一半加。
新茎未遍半犹枯，|高架支离倒复扶。 |若欲满盘堆马乳，|莫辞添竹引龙须。
李杜文章在，|光焰万丈长。|不知群儿愚，|那用故谤伤。|蚍蜉撼大树，|可笑不自量！|伊我生其后，|举颈遥相望。|夜梦多见之，|昼思反微茫。|徒观斧凿痕，|不瞩治水航。|想当施手时，|巨刃磨天扬。|垠崖划崩豁，|乾坤摆雷硠。|唯此两夫子，|家居率荒凉。|帝欲长吟哦，|故遣起且僵。|翦翎送笼中，|使看百鸟翔。|平生千万篇，|金薤垂琳琅。|仙官敕六丁，|雷电下取将。|流落人间者，|太山一毫芒。|我愿生两翅，|捕逐出八荒。|精诚忽交通，|百怪入我肠。|刺手拔鲸牙，|举瓢酌天浆。|腾身跨汗漫，|不著织女襄。|顾语地上友，|经营无太忙。|乞君飞霞佩，|与我高颉颃。
猿愁鱼踊水翻波，|自古流传是汨罗。|蘋藻满盘无处奠，|空闻渔父扣舷歌。
杳杳寒山道，|落落冷涧滨。|啾啾常有鸟，|寂寂更无人。|淅淅风吹面，|纷纷雪积身。|朝朝不见日，|岁岁不知春。
大堤杨柳雨沉沉，|万缕千条惹恨深。|飞絮满天人去远，|东风无力系春心。
亭亭画舸系春潭，|直到行人酒半酣。|不管烟波与风雨，|载将离恨过江南。
寒鸟树间响。|落星川际浮。|繁霜白晓岸。|苦雾黑晨流。|鳞鳞逆去水。|弥弥急还舟。|望乡行复立。|瞻途近更修。|谁能百里地。|萦绕千端愁。
杨柳回塘，|鸳鸯别浦。|绿萍涨断莲舟路。|断无蜂蝶慕幽香，|红衣脱尽芳心苦。|返照迎潮，|行云带雨。|依依似与骚人语。|当年不肯嫁春风，|无端却被秋风误。
官柳动春条，|秦淮生暮潮。|楼台见新月，|灯火上双桥。|隔岸开朱箔，|临风弄紫箫。|谁怜远游子，|心旆正摇摇。
寒色孤村幕，|悲风四野闻。|溪深难受雪，|山冻不流云。|鸥鹭飞难辨，|沙汀望莫分。|野桥梅几树，|并是白纷纷。
断虹远饮横江水，|万山紫翠斜阳里。|系马短亭西，|丹枫明酒旗。|浮生常客路，|事逐孤鸿去。|又是月黄昏，|寒灯人闭门。
一线悬崖鸟道通，|石床钟乳斗玲珑。|飞流万尺无人到，|谁缩庐山此洞中。
荞麦花开草木枯，|沙头雨过茁蘑菇。|牧童拾得满筐子，|卖与行人供晚厨。
农夫日炙面如煤，|丝妇缫成雪一堆。|早早安排了官税，|莫教耆长上门催。
牛尾乌云泼浓墨，|牛头风雨翩车轴。|怒涛顷刻卷沙滩，|十万军声吼鸣瀑。|牧童家住溪西曲，|侵早骑牛牧溪北。|慌忙冒雨急渡溪，|雨势骤晴山又绿。
漫有登高处，|兼当望远何。|对花惊白发，|见雁忆黄河。|乱后书来少，|霜前木落多。|不堪羁宦日，|同是阻于戈。
采茶非采菉,|远远上层崖。|布叶春风暖， |盈筐白日斜。|旧知山寺路，|时宿野人家。|借问王孙草，|何时泛碗花。
滩头细草接疏林，|浪恶罾船半欲沉。|宿鹭眠洲非旧浦，|去年沙觜是江心。
蛮歌豆蔻北人愁，|松雨蒲风野艇秋。|浪起眠不得，|寒沙细细入江流。
芳事阑珊三月时，|春愁惟有落花知。|柳绵飘白东风老，|一树斜阳叫子规。
莫怨春归早，|花余几点红。|留将根蒂在，|岁岁有东风。
缓步春山春日长，|流莺不语燕飞忙。|桃花落处无人见，|濯手惟闻涧水香。
搴帷拜母河梁去，|白发愁看泪眼枯。|惨惨柴门风雪夜，|此时有子不如无。
红旗高举，|飞出深深杨柳渚。|鼓击春雷，|直破烟波远远回。|欢声震地，|惊退万人争战气。|金碧楼西，|衔得锦标第一归。
雪里犹能醉落梅，|好营杯具待春来。|东风便试新刀尺，|万叶千花一手裁。
已喜相逢又怨嗟，|十年飘泊在京华。|大朝多事还停举，|故国经荒未有家。|鸟带夕阳投远树，|人冲腊雪往边沙。|梦魂空系潇湘岸，|烟水茫茫芦苇花。
桃花人面各相红，|不及天然玉作容。|总向风尘尘莫染，|轻轻笼月倚墙东。
万里黔中一漏天，|屋居终日似乘船。|及至重阳天也霁，|催醉，|鬼门关外蜀江前。|莫笑老翁犹气岸，|君看，|几人黄菊上华颠？|戏马台南追两谢，|驰射，|风流犹拍古人肩。
槐绿低窗暗，|榴红照眼明。|玉人邀我少留行。|无奈一帆烟雨、画船轻。|柳叶随歌皱，|梨花与泪倾。|别时不似见时情。|今夜月明江上、酒初醒。
人间风日不到处，|天上玉堂森宝书。|想见东坡旧居士，|挥毫百斛泻明珠。|我家江南摘云腴，|落硙霏霏雪不如。|为公唤起黄州梦，|独载扁舟向五湖。
阳关一曲水东流，|灯火旌阳一钓舟。|我自只如常日醉，|满川风月替人愁。
竹笋初生黄犊角，|蕨芽初长小儿拳。|试寻野菜炊春饭，|便是江南二月天。
天涯也有江南信。|梅破知春近。|夜阑风细得香迟。|不道晓来开遍、向南枝。|玉台弄粉花应妒。|飘到眉心住。|平生个里愿杯深。|去国十年老尽、少年心。
骑牛远远过前村，|短笛横吹隔陇闻。|多少长安名利客，|机关用尽不如君。
山谷苍烟薄，|穿林白日斜。|崖崩迂客路，|木落见人家。|野碓喧春水，|山桥枕浅沙。|前村乌桕熟，|疑是早梅花。
此心曾与木兰舟，|直到天南潮水头。|隔岭篇章来华岳，|出关书信过泷流。|峰悬驿路残云断，|海浸城根老树秋。|一夕瘴烟风卷尽，|月明初上浪西楼。
数里闻寒水，|山家少四邻。|怪禽啼旷野，|落日恐行人。|初月未终夕，|边烽不过秦。|萧条桑柘处，|烟火渐相亲。
破却千家作一池，|不栽桃李种蔷薇。|蔷薇花落秋风起，|荆棘满庭君始知。
南山三十里，|不见逾一旬。|冒雨时立望，|望之如朋亲。|虬龙一掬波，|洗荡千万春。|日日雨不断，|愁杀望山人。|天事不可长，|劲风来如奔。|阴霪一以扫，|浩翠写国门。|长安百万家，|家家张屏新。|谁家最好山，|我愿为其邻。
众岫耸寒色，|精庐向此分。|流星透疏木，|走月逆行云。|绝顶人来少，|高松鹤不群。|一僧年八十，|世事未曾闻。
倚杖望晴雪，|溪云几万重。|樵人归白屋，|寒日下危峰。|野火烧冈草，|断烟生石松。|却回山寺路，|闻打暮天钟。
柳絮飞时别洛阳，|梅花发后到三湘。|世情已逐浮云散，|离恨空随江水长。
江上相逢皆旧游，|湘山永望不堪愁。|明月秋风洞庭水，|孤鸿落叶一扁舟。
枫岸纷纷落叶多，|洞庭秋水晚来波。|乘兴轻舟无近远，|白云明月吊湘娥。
江畔枫叶初带霜，|渚边菊花亦已黄。|轻舟落日兴不尽，|三湘五湖意何长。
草色青青柳色黄，|桃花历乱李花香。|东风不为吹愁去，|春日偏能惹恨长。
日长风暖柳青青，|北雁归飞入窅冥。|岳阳城上闻吹笛，|能使春心满洞庭。
月升岩石巅，|下照一溪烟。|烟色如云白，|流来野寺前。|开门惜夜景，|矫首看霜天。|谁见无家客，|山中独不眠。
一春强半是春愁，|浅白长红付乱流。|剩有垂杨吹不断，|丝丝绾恨上高楼。
阑干风冷雪漫漫，|惆怅无人把钓竿。|时有官船桥畔过，|白鸥飞去落前滩。
冷红叶叶下塘秋。|长与行云共一舟。|零落江南不自由。|两绸缪。|料得吟鸾夜夜愁。
丝丝杨柳丝丝雨。|春在溟濛处。|楼儿忒小不藏愁。|几度和云飞去、觅归舟。|天怜客子乡关远。|借与花消遣。|海棠红近绿阑干。|才卷朱帘却又、晚风寒。
爱子心无尽，|归家喜及辰。|寒衣针线密，|家信墨痕新。|见面怜清瘦，|呼儿问苦辛。|低徊愧人子，|不敢叹风尘。
龙蟠虎踞金陵郡，|古来六代豪华盛。|缥凤不来游，|台空江自流。|下临全楚地，|包举中原势。|可惜草连天，|晴郊狐兔眠。
寂历帘栊深夜明，|睡回清梦戍墙铃。|狂风送雨已何处？|淡月笼云犹未醒。|早有秋声随堕叶，|独将凉意伴流萤。|明朝准拟南轩望，|洗出庐山万丈青。
萧疏白发不盈颠，|守岁围炉竟废眠。|剪烛催干消夜酒，|倾囊分遍买春钱。|听烧爆竹童心在，|看换桃符老兴偏。|鼓角梅花添一部，|五更欢笑拜新年。
早秋惊落叶，|飘零似客心。|翻飞未肯下，|犹言惜故林。
黄叶西陂水漫流，|籧篨风急滞扁舟。|夕阳暝色来千里，|人语鸡声共一丘。
杳杳烟波隔千里，|白蘋香散东风起。|日落汀洲一望时，|愁情不断如春水。
几宿春山逐陆郎，|清明时节好烟光。|归穿细荇船头滑，|醉踏残花屐齿香。|风急岭云飘迥野，|雨馀田水落方塘。|不堪吟罢东回首，|满耳蛙声正夕阳。
聚散虚空去复还，|野人闲处倚筇看。|不知身是无根物，|蔽月遮星作万端。
千形万象竟还空，|映水藏山片复重。|无限旱苗枯欲尽，|悠悠闲处作奇峰。
片片飞来静又闲，|楼头江上复山前。|飘零尽日不归去，|点破清光万里天。
溪上遥闻精舍钟，|泊舟微径度深松。|青山霁后云犹在，|画出东南四五峰。
儿童篱落带斜阳，|豆荚姜芽社肉香。|一路稻花谁是主，|红蜻蛉伴绿螳螂。
村南村北鹁鸪声，|水刺新秧漫漫平。|行遍天涯千万里，|却从邻父学春耕。
水景动深树，|山光窥短墙。|秋村黄叶满，|一半入斜阳。|幽竹如人静，|寒花为我芳。|小园宜小立，|新月似新霜。
二龙争战决雌雄，|赤壁楼船扫地空。|烈火张天照云海，|周瑜于此破曹公。|君去沧江望澄碧，|鲸鲵唐突留馀迹。|一一书来报故人，|我欲因之壮心魄。
彼美汉东国，|川藏明月辉。|宁知丧乱后，|更有一珠归。
金陵夜寂凉风发，|独上高楼望吴越。|白云映水摇空城，|白露垂珠滴秋月。|月下沉吟久不归，|古来相接眼中稀。|解道澄江净如练，|令人长忆谢玄晖。
醉别复几日，|登临遍池台。|何时石门路，|重有金樽开。|秋波落泗水，|海色明徂徕。|飞蓬各自远，|且尽手中杯。
南轩有孤松，|柯叶自绵幂。|清风无闲时，|潇洒终日夕。|阴生古苔绿，|色染秋烟碧。|何当凌云霄，|直上数千尺。
清溪清我心，|水色异诸水。|借问新安江，|见底何如此。|人行明镜中，|鸟度屏风里。|向晚猩猩啼，|空悲远游子。
霜落荆门江树空，|布帆无恙挂秋风。|此行不为鲈鱼鲙，|自爱名山入剡中。
两人对酌山花开，|一杯一杯复一杯。|我醉欲眠卿且去，|明朝有意抱琴来。
见说蚕丛路，|崎岖不易行。|山从人面起，|云傍马头生。|芳树笼秦栈，|春流绕蜀城。|升沉应已定，|不必问君平。
岁落众芳歇，|时当大火流。|霜威出塞早，|云色渡河秋。|梦绕边城月，|心飞故国楼。|思归若汾水，|无日不悠悠。
谢亭离别处，|风景每生愁。|客散青天月，|山空碧水流。|池花春映日，|窗竹夜鸣秋。|今古一相接，|长歌怀旧游。
船下广陵去，|月明征虏亭。|山花如绣颊，|江火似流萤。
谷口春残黄鸟稀，|辛夷花尽杏花飞。|始怜幽竹山窗下，|不改清阴待我归。
霜落邗沟积水清，|寒星无数傍船明。|菰蒲深处疑无地，|忽有人家笑语声。
树绕村庄，|水满陂塘。|倚东风、豪兴徜徉。|小园几许，|收尽春光。|有桃花红，|李花白，|菜花黄。|远远围墙，|隐隐茅堂。|飏青旗、流水桥旁。|偶然乘兴、步过东冈。|正莺儿啼，|燕儿舞，|蝶儿忙。
携扙来追柳外凉，|画桥南畔倚胡床。|月明船笛参差起，|风定池莲自在香。
莺嘴啄花红溜，|燕尾点波绿皱。|指冷玉笙寒，|吹彻小梅春透。|依旧，|依旧，|人与绿杨俱瘦。
一角西峰夕照中，|断云东岭雨蒙蒙。|林枫欲老柿将熟，|秋在万山深处红。
小住京华，|早又是，|中秋佳节。|为篱下，|黄花开遍，|秋容如拭。|四面歌残终破楚，|八年风味徒思浙。|苦将侬，|强派作蛾眉，|殊未屑！|身不得，|男儿列。|心却比，|男儿烈！|算平生肝胆，|因人常热。|俗子胸襟谁识我？|英雄末路当磨折。|莽红尘，|何处觅知音？|青衫湿！
井梧飞叶送秋声，|篱菊缄香待晚晴。|斗柄横斜河欲没，|数山青处乱鸦鸣。
十年曾一别，|征路此相逢。|马首向何处？|夕阳千万峰。
扣舷不能寐，|浩露清衣襟。|弥伤孤舟夜，|远结万里心。|幽兴惜瑶草，|素怀寄鸣琴。|三奏月初上，|寂寥寒江深。
萧萧落叶送残秋，|寂寞寒波急暝流。|今夜不知何处泊，|断猿晴月引孤舟。
少年易学老难成，|一寸光阴不可轻。|未觉池塘春草梦，|阶前梧叶已秋声。
松下柴门闭绿苔，|只有蝴蝶双飞来。|蜜蜂两股大如茧，|应是前山花已开。
坐到三更尽，|归仍万里赊。|雪声偏傍竹，|寒梦不离家。|晓角分残漏，|孤灯落碎花。|二年随骠骑，|辛苦向天涯。
风卷寒云暮雪晴，|江烟洗尽柳条轻。|檐前数片无人扫，|又得书窗一夜明。
北高峰上月轮斜，|十里湖光共一涯。|破晓春天青白色，|东风吹冷碧桃花。
积雨千峰霁，|溪流两岸平。|野花多映水，|山鸟自呼名。|人语随乡变，|官船带月行。|江南数千里，|无处不关情。
独游千里外，|高卧七盘西。|晓月临窗近，|天河入户低。|芳春平仲绿，|清夜子规啼。|浮客空留听，|褒城闻曙鸡。
千里作远客，|五更思故乡。|寒鸦数声起，|窗外月如霜。
幽居正想餐霞客，|夜久月寒珠露滴。|千年独鹤两三声，|飞下岩前一枝柏。
去雁声遥人语绝，|谁家素机织新雪。|秋山野客醉醒时，|百尺老松衔半月。
半夜寻幽上四明，|手攀松桂触云行。|相呼已到无人境，|何处玉箫吹一声。
光定经营业未兴，|王郎兵革暂凭陵。|须知后汉功臣力，|不及滹沱一片冰。
知有前期在，|难分此夜中。|无将故人酒，|不及石尤风。
峡口花飞欲尽春，|天涯去住泪沾巾。|来时万里同为客，|今日翻成送故人。
花缺伤难缀，|莺喧奈细听。|惜春春已晚，|珍重草青青。
堤柳自绵绵，|幽人无恨牵。|只忧诗病发，|莫寄校书笺。
燕语曾来客，|花催欲别人。|莫愁春又过，|看著又新春。
身外都无事，|山中久避喧。|破巢看乳燕，|留果待啼猿。
诗家通籍美，|工部与司勋。|高贾虽难敌，|微官偶胜君。
努力省前非，|人生上寿稀。|青云无直道，|暗室有危机。
燕拙营巢苦，|鱼贪触网惊。|岂缘身外事，|亦似我劳形。
四月清和雨乍晴，|南山当户转分明。|更无柳絮因风起，|惟有葵花向日倾。
榴花映叶未全开，|板影沉沉雨势来。|小院地偏人不到，|满庭鸟迹印苍苔。
塞鸿犹未到芜城，|载酒登临雨乍晴。|山色浅深随夕照，|江流日夜变秋声。|上方钟磬疏林满，|十里笙歌画舫明。|空负黄花羞短鬓，|寒衣三浣客心惊。
送客客已去，|寻花花未开。|未能城里去，|且复水边来。|父老借问我，|使君安在哉。|今年好风雪，|会见麦千堆。|春来六十日，|笑口几回开。|会作堂堂去，|何妨得得来。|倦游行老矣，|旧隐赋归哉。|东望峨眉小，|卢山翠作堆。
簌簌无风花自堕。|寂寞园林，|柳老樱桃过。|落日有情还照坐，|山青一点横云破。|路尽河回人转舵。|系缆渔村，|月暗孤灯火。|凭仗飞魂招楚些，|我思君处君思我。
梨花淡白柳深青，|柳絮飞时花满城。|惆怅东栏一株雪，|人生看得几清明。
雨洗东坡月色清，|市人行尽野人行。|莫嫌荦确坡头路，|自爱铿然曳杖声。
东风袅袅泛崇光，|香雾空蒙月转廊。|只恐夜深花睡去，|故烧高烛照红妆。
怕愁贪睡独开迟，|自恐冰容不入时。|故作小红桃杏色，|尚余孤瘦雪霜姿。|寒心未肯随春态，|酒晕无端上玉肌。|诗老不知梅格在，|更看绿叶与青枝。
雪里开花却是迟，|何如独占上春时。|也知造物含深意，|故与施朱发妙姿。|细雨裛残千颗泪，|轻寒瘦损一分肌。|不应便杂夭桃杏，|半点微酸已著枝。
幽人自恨探春迟，|不见檀心未吐时。|丹鼎夺胎那是宝，|玉人頩颊更多姿。|抱丛暗蕊初含子，|落盏穠香已透肌。|乞与徐熙新画样，|竹间璀璨出斜枝。
柳花飞处麦摇波，|晚湖净鉴新磨。|小舟飞棹去如梭，|齐唱采菱歌。|平野水云溶漾，|小楼风日晴和。|济南何在暮云多，|归去奈愁何。
风压轻云贴水飞，|乍晴池馆燕争泥。|沈郎多病不胜衣。|沙上不闻鸿雁信，|竹间时听鹧鸪啼。|此情惟有落花知！
细雨斜风作晓寒，|淡烟疏柳媚晴滩。|入淮清洛渐漫漫。|雪沫乳花浮午盏，|蓼茸蒿笋试春盘。|人间有味是清欢。
青盖前头点皂旗，|黄茅冈下出长围。|弄风骄马跑空立，|趁兔苍鹰掠地飞。|回望白云生翠巘，|归来红叶满征衣。|圣明若用西凉簿，|白羽犹能效一挥。
城中担上卖莲房，|未抵西湖泛野航。|旋折荷花剥莲子，|露为风味月为香。
一别都门三改火，|天涯踏尽红尘。|依然一笑作春温。|无波真古井，|有节是秋筠。|惆怅孤帆连夜发，|送行淡月微云。|尊前不用翠眉颦。|人生如逆旅，|我亦是行人。
尊酒何人怀李白，|草堂遥指江东。|珠帘十里卷香风。|花开又花谢，|离恨几千重。|轻舸渡江连夜到，|一时惊笑衰容。|语音犹自带吴侬。|夜阑对酒处，|依旧梦魂中。
霜余已失长淮阔。|空听潺潺清颍咽。|佳人犹唱醉翁词，|四十三年如电抹。|草头秋露流珠滑。|三五盈盈还二八。|与余同是识翁人，|惟有西湖波底月。
梧桐叶上三更雨。|惊破梦魂无觅处。|夜凉枕簟已知秋，|更听寒蛩促机杼。|梦中历历来时路。|犹在江亭醉歌舞。|尊前必有问君人，|为道别来心与绪。
八月渡长湖，|萧条万象疏。|秋风片帆急，|暮蔼一山孤。|许国心犹在，|康时术已虚。|岷峨家万里，|投老得归无。
回首乱山横。|不见居人只见城。|谁似临平山上塔，|亭亭。|迎客西来送客行。|归路晚风清。|一枕初寒梦不成。|今夜残灯斜照处，|荧荧。|秋雨晴时泪不晴。
若言琴上有琴声，|放在匣中何不鸣？|若言声在指头上，|何不于君指上听？
手种堂前桃李，|无限绿阴青子。|帘外百舌儿，|惊起五更春睡。|居士，|居士。|莫忘小桥流水。
绿槐高柳咽新蝉。|薰风初入弦。|碧纱窗下水沈烟。|棋声惊昼眠。|微雨过，|小荷翻。|榴花开欲然。|玉盆纤手弄清泉。|琼珠碎却圆。
欲知垂尽岁，|有似赴壑蛇。|修鳞半已没，|去意谁能遮。|况欲系其尾，|虽勤知奈何。|儿童强不睡，|相守夜欢哗。|晨鸡且勿唱，|更鼓畏添挝。|坐久灯烬落，|起看北斗斜。|明年岂无年，|心事恐蹉跎。|努力尽今夕，|少年犹可夸。
汉家将军一丈佛，|诏赐天池八尺龙。|露布朝驰玉关塞，|捷书夜到甘泉宫。|似闻指挥筑上郡，|已觉谈笑无西戎。|放臣不见天颜喜，|但惊草木回春容。
世事一场大梦，|人生几度秋凉？|夜来风叶已鸣廊。|看取眉头鬓上。|酒贱常愁客少，|月明多被云妨。|中秋谁与共孤光。|把盏凄然北望。
雨里船中不自由，|无愁稚子亦成愁。|看渠坐睡何曾醒，|及至教眠却掉头。
绿杨接叶杏交花，|嫩水新生尚露沙。|过了春江偶回首，|隔江一片好人家。
晓翠妨人看远山，|小风偏入客衣单。|桃花爱做春寒信，|只恐桃花也自寒。
二月初头春向中，|花梢薄日柳梢风。|折花客子浑无赖，|狼藉须教满路红。
万山不许一溪奔，|栏得溪声日夜喧。|到得前头山脚尽，|堂堂溪水出前村。
天向梅梢别出奇，|国香未许世代知。|殷懃滴蜡缄封却，|偷被霜风折一枝。
玉砾金沙一径长，|暑中无处可追凉。|独行行到荷池上，|荷不生风水不香。
寒甃千寻汲井花，|病身一浴不胜佳。|追凉不得浑闲事，|烧眼生憎半幅霞。
细草摇头忽报侬，|披襟拦得一西风。|荷花入暮犹愁热，|低面深藏碧伞中。
也不多时便立秋，|寄声残暑速拘收。|瘦蝉有得许多气，|吟落斜阳未肯休。
空中斗起朵云头，|旋旋开来旋旋收。|初作䰒松松树子，|忽成髣髴柳花毬。
梅从山下过溪来，|近爱清溪远爱梅。|溪水声声留我住，|梅花朵朵唤人回。
还家五度见春容，|长被春容恼病翁。|高柳下来垂处绿，|小桃上去末梢红。|卷帘亭馆酣酣日，|放杖溪山款款风。|更入新年足新雨，|去年未当好时丰。
仰架遥看时见些，|登楼下瞰脱然佳。|酴醾蝴蝶浑无辨，|飞去方知不是花。
酴醾约我早来看，|及至来看花已残。|动地寒风君莫怯，|乱吹香雪洒栏干。
溪水将桥不复回，|小舟犹倚短篙开。|交情得似山溪渡，|不管风波去又来。
两边山束一溪风，|尽日行程在井中。|犹喜天围能里许，|井中那得个宽通。
田塍莫笑细於椽，|便是桑园与菜园。|岭脚置锥留结屋，|尽驱柿栗上山颠。
沙鸥数个点山腰，|一足如钩一足翘。|乃是山农垦斜崦，|倚鉏无力政无聊。
下山入屋上山鉏，|图得生涯总近居。|桑眼未开先著椹，|麦胎才茁便生须。
秧畴夹岸隔深溪，|东水何缘到得西。|溪面秪销横一视，|水从空里过如飞。
蚕麰今岁十分强，|催得农家日夜忙。|已缚桁竿等新麦，|更将了木撑欹桑。
晴明风月雨乾时，|草满花堤水满溪。|童子柳阴眠正著，|一牛吃过柳阴西。
山根一径抱溪斜，|片地才宽便数家。|漫插漫成堤上柳，|半开半落路旁花。
夜热依然午热同，|开门小立月明中。|竹深树密虫鸣处，|时有微凉不是风。
雨来细细复疏疏，|纵不能多不肯无。|似妒诗人山入眼，|千峰故隔一帘珠。
霁天欲晓未明间，|满目奇峰总可观。|却有一峰忽然长，|方知不动是真山。
只知逐胜忽忘寒，|小立春风夕照间。|最爱东山晴后雪，|软红光里涌银山。
未与骚人当糗粮，|况随流俗作重阳。|政缘在野有幽色，|肯为无人减妙香。|已晚相逢半山碧，|便忙也折一枝黄。|花应冷笑东篱族，|犹向陶翁觅宠光。
风头才北忽成南，|转眼黄田到谢潭。|仿佛一峰船外影，|褰帷急看紫巉岩。
夹江百里没人家，|最苦江流曲更斜。|岭草已青今岁叶，|岸芦犹自去年花。
碧酒时倾一两杯，|船门才闭又还开。|好山万皱无人见，|都被斜阳拈出来。
身外无徭役，|开门百事闲。|倚松听唳鹤，|策杖望秋山。|萍任连池绿，|苔从匝地斑。|料无车马客，|何必扫柴关。
闲卧销长日，|亲朋笑我疏。|诗篇随分有，|人事度年无。|情性僻难改，|愁怀酒为除。|谁能思此计，|空备满床书。
白日逍遥过，|看山复绕池。|展书寻古事，|翻卷改新诗。|赊酒风前酌，|留僧竹里棋。|同人笑相问，|羡我足闲时。
好景时牵目，|茅斋兴有馀。|远山经雨后，|庭树得秋初。|道侣怜栽药，|高人笑养鱼。|优游随本性，|甘被弃慵疏。
永日厨烟绝，|何曾暂废吟。|闲时随思缉，|小酒恣情斟。|看月嫌松密，|垂纶爱水深。|世间多少事，|无事可关心。
一生能几日，|愁恨也无端。|遇酒酕醄饮，|逢花烂熳看。|青云非失路，|白发未相干。|以此多携解，|将心但自宽。
万事徒纷扰，|难关枕上身。|朗吟销白日，|沈醉度青春。|演步怜山近，|闲眠厌客频。|市朝曾不到，|长免满衣尘。
野性多疏惰，|幽栖更称情。|独行看影笑，|闲坐弄琴声。|懒拜腰肢硬，|慵趋礼乐生。|业文随日遣，|不是为求名。
生计甘寥落，|高名愧自由。|惯无身外事，|不信世间愁。|好酒盈杯酌，|闲诗任笔酬。|凉风从入户，|云水更宜秋。
拙直难和洽，|从人笑掩关。|不能行户外，|宁解走尘间。|被酒长酣思，|无愁可上颜。|何言归去事，|著处是青山。
客心如水水如愁，|容易归帆趁疾流。|忽讶船窗送吴语，|故山月已挂船头。
池上红衣伴倚栏。|栖鸦常带夕阳还。|殷云度雨疏桐落，|明月生凉宝扇闲。|乡梦窄，|水天宽。|小窗愁黛淡秋山。|吴鸿好为传归信，|杨柳阊门屋数间。
杨柳阴阴细雨晴，|残花落尽见流莺。|春风一夜吹乡梦，|又逐春风到洛城。
万松岭上一间屋，|老僧半间云半间。|三更云去作行雨，|回头方羡老僧闲。
寻得桃源好避秦，|桃红又是一年春。|花飞莫遣随流水，|怕有渔郎来问津。
十年无梦得还家，|独立青峰野水涯。|天地寂寥山雨歇，|几生修得到梅花？
戚戚苦无悰，|携手共行乐。|寻云陟累榭，|随山望菌阁。|远树暖阡阡，|生烟纷漠漠。|鱼戏新荷动，|鸟散余花落。|不对芳春酒，|还望青山郭。
雨柳垂垂叶，|风溪澹澹纹。|清欢唯煮茗，|美味只羹芹。|饮不遭田父，|归无遗细君。|东皋农事作，|举趾待耕耘。
霜飞月落野鸡啼，|雾锁长林水拍堤。|夹岸人家寒未起，|孤舟已过汶河西。
黄梅细雨暗江关，|我入西吴君欲还。|马上相逢须尽醉，|明朝知隔几重山。
千古李将军，|夺得胡儿马。|李蔡为人在下中，|却是封侯者。|芸草去陈根，|笕竹添新瓦。|万一朝家举力田，|舍我其谁也。
三峰一一青如削，|卓立千寻不可干。|正直相扶无倚傍，|撑持天地与人看。
青山欲共高人语，|联翩万马来无数。|烟雨却低回，|望来终不来。|人言头上发，|总向愁中白。|拍手笑沙鸥，|一身都是愁。
连云松竹，|万事从今足。|拄杖东家分社肉，|白酒床头初熟。|西风梨枣山园，|儿童偷把长竿。|莫遣旁人惊去，|老夫静处闲看。
青山招不来，|偃蹇谁怜汝？|岁晚太寒生，|唤我溪边住。|山头明月来，|本在天高处。|夜夜入青溪，|听读离骚去。
溪边照影行，|天在清溪底。|天上有行云，|人在行云里。|高歌谁和余，|空谷清音起。|非鬼亦非仙，|一曲桃花水。
风前欲劝春光住。|春在城南芳草路。|未随流落水边花，|且作飘零泥上絮。|镜中已觉星星误。|人不负春春自负。|梦回人远许多愁，|只在梨花风雨处。
壮岁旌旗拥万夫，|锦襜突骑渡江初。|燕兵夜娖银胡觮，|汉箭朝飞金仆姑。|追往事，|叹今吾，|春风不染白髭须。|却将万字平戎策。|换得东家种树书。
戛戛秋蝉响似筝，|听蝉闲傍柳边行。|小溪清水平如镜，|一叶飞来浪细生。
水满田畴稻叶齐，|日光穿树晓烟低。|黄莺也爱新凉好，|飞过青山影里啼。
一自胡尘入汉关，|十年伊洛路漫漫。|青墩溪畔龙钟客，|独立东风看牡丹。
何人不爱牡丹花，|占断城中好物华。|疑是洛川神女作，|千娇万态破朝霞。
陂沼盈盈闲绿水，|郊原浩浩涌青禾。|烟连山际无人语，|只有晚归樵牧歌。
春风送客翻愁客，|客路逢春不当春。|寄语莺声休便老，|天涯犹有未归人。
半生落魄已成翁，|独立书斋啸晚风。|笔底明珠无处卖，|闲抛闲掷野藤中。
花开红树乱莺啼，|草长平湖白鹭飞。|风日晴和人意好，|夕阳箫鼓几船归。
一声梧叶一声秋，|一点芭蕉一点愁，|三更归梦三更后。|落灯花，|棋未收，|叹新丰逆旅淹留。|枕上十年事，|江南二老忧，|都到心头。
小船停桨逐潮还，|四五人家住一湾。|贪看晓光侵月色，|不知云气失前山。
两年为客逢秋节，|千里孤舟济水旁。|忽见黄花倍惆怅，|故园明日又重阳。
相持未定各为君，|秦政山河此地分。|力尽乌江千载后，|古沟芳草起寒云。
一上高城万里愁，|蒹葭杨柳似汀洲。|溪云初起日沉阁，|山雨欲来风满楼。|鸟下绿芜秦苑夕，|蝉鸣黄叶汉宫秋。|行人莫问当年事，|故国东来渭水流。
月凉风静夜，|归客泊岩前。|桥响犬遥吠，|庭空人散眠。|紫蒲低水槛，|红叶半江船。|自有还家计，|南湖二顷田。
流水何太急，|深宫尽日闲。|殷勤谢红叶，|好去到人间。
滞雨通宵又彻明，|百忧如草雨中生。|心关桂玉天难晓，|运落风波梦亦惊。|压树早鸦飞不散，|到窗寒鼓湿无声。|当年志气俱消尽，|白发新添四五茎。
平临云鸟八窗秋，|壮压西川四十州。|诸将莫贪羌族马，|最高层处见边头。
昨夜秋风入汉关，|朔云边月满西山。|更催飞将追骄虏，|莫遣沙场匹马还。
千叶早梅夸百媚，|笑面凌寒，|内样妆先试。|月脸冰肌香细腻，|风流新称东君意。|—捻年光春有味，|江北江南，|更有谁相比。|横玉声中吹满地，|好枝长恨无人寄。
十里楼台倚翠微。|百花深处杜鹃啼。|殷勤自与行人语，|不似流莺取次飞。|惊梦觉，|弄晴时。|声声只道不如归。|天涯岂是无归意，|争奈归期未可期。
时光只解催人老，|不信多情，|长恨离亭，|泪滴春衫酒易醒。|梧桐昨夜西风急，|淡月胧明，|好梦频惊，|何处高楼雁一声？
东风朝日破轻岚，|仙棹初移酒未酣。|玉笛闲吹折杨柳，|春风无事傍鱼潭。|雨余芳草净沙尘，|水绿滩平一带春。|唯有啼鹃似留客，|桃花深处更无人。
细雨茸茸湿楝花，|南风树树熟枇杷；|徐行不记山深浅，|一路莺啼送到家。
塞北途辽远，|城南战苦辛。|幡旗如鸟翼，|甲胄似鱼鳞。|冻水寒伤马，|悲风愁杀人。|寸心明白日，|千里暗黄尘。
诗家清景在新春，|绿柳才黄半未匀。|若待上林花似锦，|出门俱是看花人。
绿叶红英斗雪开，|黄蜂粉蝶不曾来。|海边珠树无颜色，|羞把琼枝照玉台。
吴中好处是苏州，|却为王程得胜游。|半世三江五湖棹，|十年四泊百花洲。|岸傍杨柳都相识，|眼底云山苦见留。|莫怨孤舟无定处，|此身自是一孤舟。
田夫抛秧田妇接，|小儿拔秧大儿插。|笠是兜鍪蓑是甲，|雨从头上湿到胛。|唤渠朝餐歇半霎，|低头折腰只不答。|秧根未牢莳未匝，|照管鹅儿与雏鸭。
洞庭湖上晚风生，|风触湖心一叶横。|兰棹稳，|草衣轻，|只钓鲈鱼不钓名。
夜雨疏窗不堪听，|独坐寒斋万感生。|今夜故人江上宿，|如何禁得打篷声？
院静闻疏雨，|林高纳远风。|秋声连蟋蟀，|寒色上梧桐。|短榻孤灯里，|清笳万井中。|天涯未归客，|此夜忆江东。
鸾扇斜分凤幄开，|星桥横过鹊飞回。|争将世上无期别，|换得年年一度来。
未会牵牛意若何？|须邀织女弄金梭。|年年乞与人间巧，|不道人间巧已多。
怜君孤秀植庭中，|细叶轻阴满座风。|桃李盛时虽寂寞，|雪霜多后始青葱。|一年几变枯荣事，|百尺方资柱石功。|为谢西园车马客，|定悲摇落尽成空。
春日在天涯，|天涯日又斜。|莺啼如有泪，|为湿最高花。
深居俯夹城，|春去夏犹清。|天意怜幽草，|人间重晚晴。|并添高阁迥，|微注小窗明。|越鸟巢干后，|归飞体更轻。
竹坞无尘水槛清，|相思迢递隔重城。|秋阴不散霜飞晚，|留得枯荷听雨声。
世间花叶不相伦，|花入金盆叶作尘。|惟有绿荷红菡萏，|卷舒开合任天真。|此花此叶常相映，|翠减红衰愁杀人。
朝牧牛，|牧牛下江曲。|夜牧牛，|牧牛度村谷。|荷蓑出林春雨细，|芦管卧吹莎草绿。|乱插蓬蒿箭满腰，|不怕猛虎欺黄犊。
江城吹角水茫茫，|曲引边声怨思长。|惊起暮天沙上雁，|海门斜去两三行。
远别秦城万里游，|乱山高下出商州。|关门不锁寒溪水，|一夜潺湲送客愁。
芳树千株发，|摇荡三阳时。|气软来风易，|枝繁度鸟迟。|春至花如锦，|夏近叶成帷。|欲寄边城客，|路远谁能持。
独咏沧浪古岸边，|牵风柳带绿凝烟。|得鱼且斫金丝鱠，|醉折桃花倚钓船。
烟漠漠，|雨凄凄，|岸花零落鹧鸪啼。|远客扁舟临野渡，|思乡处，|潮退水平春色暮。
北方有佳人，|绝世而独立。|一顾倾人城，|再顾倾人国。|宁不知倾城与倾国？|佳人难再得。
天山雪后海风寒，|横笛偏吹行路难。|碛里征人三十万，|一时回首月中看。
柳花飞入正行舟，|卧引菱花信碧流。|闻道风光满扬子，|天晴共上望乡楼。
柿叶翻红霜景秋，|碧天如水倚红楼。|隔窗爱竹有人问，|遣向邻房觅户钩。
别来春半，|触目柔肠断。|砌下落梅如雪乱，|拂了一身还满。|雁来音信无凭，|路遥归梦难成。|离恨恰如春草，|更行更远还生。
闲梦远，|南国正芳春。|船上管弦江面渌，|满城飞絮辊轻尘。|忙杀看花人！|闲梦远，|南国正清秋。|千里江山寒色远，|芦花深处泊孤舟，|笛在月明楼。
人生愁恨何能免，|销魂独我情何限！|故国梦重归，|觉来双泪垂。|高楼谁与上？|长记秋晴望。|往事已成空，|还如一梦中。
雪云散尽，|放晓晴池院。|杨柳于人便青眼。|更风流多处，|一点梅心，|相映远，|约略颦轻笑浅。|一年春好处，|不在浓芳，|小艳疏香最娇软。|到清明时候，|百紫千红花飞乱。|已失春风一半。|早占取韶光、共追游，|但莫管春寒，|醉红自暖。
桑条无叶土生烟，|箫管迎龙水庙前。|朱门几处看歌舞，|犹恐春阴咽管弦。
君王游乐万机轻，|一曲霓裳四海兵。|玉辇升天人已尽，|故宫犹有树长生。
月下看花不肯红，|沿堤花影压孤篷。|春烟夜半生波面，|仿佛青山似梦中。
芦根渺渺望无涯，|雁落圆沙几点排？|明月堕烟霜着水，|行人今夜宿清淮。
自三峡七百里中，|两岸连山，|略无阙处。|重岩叠嶂，|隐天蔽日。|自非亭午夜分，|不见曦月。|至于夏水襄陵，|沿溯阻绝。|或王命急宣，|有时朝发白帝，|暮到江陵，|其间千二百里，|虽乘奔御风，|不以疾也。|春冬之时，|则素湍绿潭，|回清倒影。|绝多生怪柏，|悬泉瀑布，|飞漱其间，|清荣峻茂，|良多趣味。|每至晴初霜旦，|林寒涧肃，|常有高猿长啸，|属引凄异，|空谷传响，|哀转久绝。|故渔者歌曰：|“巴东三峡巫峡长，|猿鸣三声泪沾裳。”
苍茫沙咀鹭鸶眠，|片水无痕浸碧天。|最爱芦花经雨后，|一篷烟火饭渔船。
秋山不可尽，|秋思亦无垠。|碧涧流红叶，|青林点白云。|凉阴一鸟下，|落晶乱蝉分。|此夜芭蕉雨，|何人枕上闻。
清秋有馀思，|日暮尚溪亭。|高树月初白，|微风酒半醒。|独行穿落叶，|闲坐数流萤。|何处渔歌起？|孤灯隔远汀。
霁霞散晓月犹明。|疏木挂残星。|山径人稀，|翠萝深处，|啼鸟两三声。|霜华重迫驼裘冷，|心共马蹄轻。|十里青山，|一溪流水，|都做许多情。
天山万笏耸琼瑶，|导我西行伴寂寥。|我与山灵相对笑，|满天晴雪共难消。
青苔满地初晴后，|绿树无人昼梦余。|唯有南风旧相识，|偷开门户又翻书。
一雨池塘水面平，|淡磨明镜照檐楹。|东风忽起垂杨舞，|更作荷心万点声。
远远游蜂不记家。|数行新柳自啼鸦。|寻思旧事即天涯。|睡起有恨和画卷，|燕归无语傍人斜。|晚风吹落小瓶花。
桃花雨过碎红飞，|半逐溪流半染泥。|何处飞来双燕子，|一时衔在画梁西。
风驱急雨洒高城，|云压轻雷殷地声。|雨过不知龙去处，|一池草色万蛙鸣。
片片蝶衣轻，|点点猩红小。|道是天公不惜花，|百种千般巧。|朝见树头繁，|暮见枝头少。|道是天公果惜花，|雨洗风吹了。
一雨饯残热，|忻然思杖藜。|野田沙鹳立，|古木庙鸦啼。|失仆行迷路，|逢樵负过溪。|独游吾有趣，|何必问栖栖。
一片能教一断肠，|可堪平砌更堆墙。|飘如迁客来过岭，|坠似骚人去赴湘。|乱点莓苔多莫数，|偶粘衣袖久犹香。|东风谬掌花权柄，|却忌孤高不主张。
金甲雕戈，|记当日、辕门初立。|磨盾鼻、一挥千纸，|龙蛇犹湿。|铁马晓嘶营壁冷，|楼船夜渡风涛急。|有谁怜、猿臂故将军，|无功级。|平戎策，|从军什。|零落尽，|慵收拾。|把茶经香传，|时时温习。|生怕客谈榆塞事，|且教儿诵花间集。|叹臣之壮也不如人，|今何及。
随蜂绕绿蕙，|避雀隐青薇。|映日忽争起，|因风乍共归。|出没花中见，|参差叶际飞。|芳华幸勿谢，|嘉树欲相依。
草露蛛丝晴日明，|乱虫秋意有先声。|屈盘未转坡陀尽，|苍翠忽从怀抱生。|一径峰回失南北，|两山云近异阴晴。|天公若会登临意，|可信伤心画得成？
马蹄踏水乱明霞，|醉袖迎风受落花。|怪见溪童出门望，|雀声先我到山家。
芳草垂杨荫碧流，|雪衣公子立芳洲。|一生清意无人识，|独向斜阳叹白头。
三年楚国巴城守，|一去扬州扬子津。|青帐联延喧驿步，|白头俯伛到江滨。|巫山暮色常含雨，|峡水秋来不恐人。|惟有九歌词数首，|里中留与赛蛮神。
潮满冶城渚，|日斜征虏亭。|蔡洲新草绿，|幕府旧烟青。|兴废由人事，|山川空地形。|后庭花一曲，|幽怨不堪听。
山围故国周遭在，|潮打空城寂寞回。|淮水东边旧时月，|夜深还过女墙来。
日照澄洲江雾开，|淘金女伴满江隈。|美人首饰侯王印，|尽是沙中浪底来。
桃李莫相妒，|天姿元不同。|犹余雪霜态，|未肯十分红。
楼观岳阳尽，|川迥洞庭开。|雁引愁心去，|山衔好月来。|云间连下榻，|天上接行杯。|醉后凉风起，|吹人舞袖回。
荒城自萧索，|万里山河空。|天高秋日迥，|嘹唳闻归鸿。|寒塘映衰草，|高馆落疏桐。|临此岁方晏，|顾景咏悲翁。|故人不可见，|寂寞平陵东。
清溪一道穿桃李，|演漾绿蒲涵白芷。|溪上人家凡几家，|落花半落东流水。|蹴踘屡过飞鸟上，|秋千竞出垂杨里。|少年分日作遨游，|不用清明兼上巳。
相逢方一笑，|相送还成泣。|祖帐已伤离，|荒城复愁入。|天寒远山净，|日暮长河急。|解缆君已遥，|望君犹伫立。
独坐悲双鬓，|空堂欲二更。|雨中山果落，|灯下草虫鸣。|白发终难变，|黄金不可成。|欲知除老病，|唯有学无生。
寂寞掩柴扉，|苍茫对落晖。|鹤巢松树遍，|人访荜门稀。|绿竹含新粉，|红莲落故衣。|渡头烟火起，|处处采菱归。
新丰美酒斗十千，|咸阳游侠多少年。|相逢意气为君饮，|系马高楼垂柳边。
出身仕汉羽林郎，|初随骠骑战渔阳。|孰知不向边庭苦，|纵死犹闻侠骨香。
一身能擘两雕弧，|虏骑千重只似无。|偏坐金鞍调白羽，|纷纷射杀五单于。
汉家君臣欢宴终，|高议云台论战功。|天子临轩赐侯印，|将军佩出明光宫。
轻阴阁小雨，|深院昼慵开。|坐看苍苔色，|欲上人衣来。
褒斜不容幰，|之子去何之。|鸟道一千里，|猿声十二时。|官桥祭酒客，|山木女郎祠。|别后同明月，|君应听子规。
可怜盘石临泉水，|复有垂杨拂酒杯。|若道春风不解意，|何因吹送落花来。
木末芙蓉花，|山中发红萼。|涧户寂无人，|纷纷开且落。
新晴原野旷，|极目无氛垢。|郭门临渡头，|村树连溪口。|白水明田外，|碧峰出山后。|农月无闲人，|倾家事南亩。
清风明月苦相思，|荡子从戎十载馀。|征人去日殷勤嘱，|归雁来时数附书。
两种风流，|一家制作。|雪花全似梅花萼。|细看不是雪无香，|天风吹得香零落。|虽是一般，|惟高一着。|雪花不似梅花薄。|梅花散彩向空山，|雪花随意穿帘幕。
月落秋山晓，|城头鼓角停。|长江流远梦，|短棹拨残星。|露湿鸥衣白，|天光雁字青。|苍茫回首望，|海岳一孤亭。
苇蓬疏薄漏斜阳，|半日孤吟未过江。|唯有鹭鸶知我意，|时时翘足对船窗。
采菱人语隔秋烟，|波静如横练。|入手风光莫流转，|共留连，|画船一笑春风面。|江山信美，|终非吾土，|问何日是归年？
长堤春水绿悠悠，|畎入漳河一道流。|莫听声声催去棹，|桃溪浅处不胜舟。
山高树多日出迟，|食时雾露且雰霏。|马蹄已踏两邮舍，|人家渐开双竹扉。|冬青匝路野蜂乱，|荞麦满园山雀飞。|明朝大江送吾去，|万里天风吹客衣。
一蓑一笠一扁舟，|一丈丝纶一寸钩。|一曲高歌一樽酒，|一人独钓一江秋。
金祇暮律尽，|玉女暝氛归。|孕冷随钟彻，|飘华逐剑飞。|带日浮寒影，|乘风进晚威。|自有贞筠质，|宁将庶草腓。
火树银花合，|星桥铁锁开。|暗尘随马去，|明月逐人来。|游伎皆秾李，|行歌尽落梅。|金吾不禁夜，|玉漏莫相催。
济北甄神贶，|河西濯锦文。|声应天池雨，|影触岱宗云。|燕归犹可候，|羊起自成群。|何当握灵髓，|高枕绝嚣氛。
纡馀带星渚，|窈窕架天浔。|空因壮士见，|还共美人沉。|逸照含良玉，|神花藻瑞金。|独留长剑彩，|终负昔贤心。
氤氲起洞壑，|遥裔匝平畴。|乍似含龙剑，|还疑映蜃楼。|拂林随雨密，|度径带烟浮。|方谢公超步，|终从彦辅游。
东风满天地，|贫家独无春。|负薪花下过，|燕语似讥人。
莫笑农家腊酒浑，|丰年留客足鸡豚。|山重水复疑无路，|柳暗花明又一村。|箫鼓追随春社近，|衣冠简朴古风存。|从今若许闲乘月，|拄杖无时夜叩门。
天井四四方，|周围是高墙。|清清见卵石，|小鱼囿中央。|只喝井里水，|永远养不长。
对酒当歌，|人生几何！|譬如朝露，|去日苦多。|慨当以慷，|忧思难忘。|何以解忧？|唯有杜康。|青青子衿，|悠悠我心。|但为君故，|沉吟至今。|呦呦鹿鸣，|食野之苹。|我有嘉宾，|鼓瑟吹笙。|明明如月，|何时可掇？|忧从中来，|不可断绝。|越陌度阡，|枉用相存。|契阔谈䜩，|心念旧恩。|月明星稀，|乌鹊南飞。|绕树三匝，|何枝可依？|山不厌高，|海不厌深。|周公吐哺，|天下归心。
池晚莲芳谢，|窗秋竹意深。|更无人作伴，|唯对一张琴。
残霞夕照西湖好，|花坞苹汀，|十顷波平，|野岸无人舟自横。|西南月上浮云散，|轩槛凉生。|莲芰香清。|水面风来酒面醒。
荷花开后西湖好，|载酒来时。|不用旌旗，|前后红幢绿盖随。|画船撑入花深处，|香泛金卮。|烟雨微微，|一片笙歌醉里归。
绿树交加山鸟啼，|晴风荡漾落花飞。|鸟歌花舞太守醉，|明日酒醒春已归。
春云淡淡日辉辉，|草惹行襟絮拂衣。|行到亭西逢太守，|篮舆酩酊插花归。
红树青山日欲斜，|长郊草色绿无涯。|游人不管春将老，|来往亭前踏落花。
客梦方在家，|角声已催晓；|匆匆行人起，|共怨角声早。|马蹄终日践冰霜，|未到思回空断肠。|少贪梦里还家乐，|早起前山路正长。
池面风来波潋潋，|波间露下叶田田。|谁于水面张青盖，|罩却红妆唱采莲。
湖上朱桥响画轮，|溶溶春水浸春云，|碧琉璃滑净无尘。|当路游丝萦醉客，|隔花啼鸟唤行人，|日斜归去奈何春。
为爱江西物物佳，|作诗尝向北人夸。|青林霜日换枫叶，|白水秋风吹稻花。|酿酒烹鸡留醉客，|鸣机织苎遍山家。|野僧独得无生乐，|终日焚香坐结跏。
空山雪消溪水涨，|游客渡溪横古槎。|不知溪源来远近，|但见流出山中花。
孤舟转山曲，|豁尔见平川。|树杪帆初落，|峰头月正圆。|荒烟几家聚，|瘦野一刀田。|行客愁明发，|惊滩鸟道前。
夜凉吹笛千山月，|路暗迷人百种花。|棋罢不知人换世，|酒阑无奈客思家。
栏干十二独凭春，|晴碧远连云。|千里万里，|二月三月，|行色苦愁人。|谢家池上，|江淹浦畔，|吟魄与离魂。|那堪疏雨滴黄昏。|更特地、忆王孙。
卧闻岳阳城里钟，|系舟岳阳城下树。|正见空江明月来，|云水苍茫失江路。|夜深江月弄清辉，|水上人歌月下归；|一阕声长听不尽，|轻舟短楫去如飞。
夜莺啼绿柳，|皓月醒长空。|最爱垄头麦，|迎风笑落红。
春风疑不到天涯，|二月山城未见花。|残雪压枝犹有桔，|冻雷惊笋欲抽芽。|夜闻归雁生乡思，|病入新年感物华。|曾是洛阳花下客，|野芳虽晚不须嗟。
北雁来时岁欲昏，|私书归梦杳难分。|井桐叶落池荷尽，|一夜西窗雨不闻。
春秋楚国西偏境，|陆羽茶经第一州。|紫箨青林长蔽日，|绿丛红橘最宜秋。|道涂处险人多负，|邑屋临江俗善泅。|腊市渔盐朝暂合，|淫祠箫鼓岁无休。|风鸣烧入空城响，|雨恶江崩断岸流。|月出行歌闻调笑，|花开啼鸟乱钩輈。|黄牛峡口经新岁，|白玉京中梦旧游。|曾是洛阳花下客，|欲夸风物向君羞。
洛阳正值芳菲节，|秾艳清香相间发。|游丝有意苦相萦，|垂柳无端争赠别。|杏花红处青山缺，|山畔行人山下歇。|今宵谁肯远相随，|惟有寂寥孤馆月。
楚色穷千里，|行人何苦赊。|芳林逢旅雁，|候馆噪山鸦。|春入河边草，|花开水上槎。|东风一樽酒，|新岁独思家。
长忆西湖。|尽日凭阑楼上望：|三三两两钓鱼舟，|岛屿正清秋。|笛声依约芦花里，|白鸟成行忽惊起。|别来闲整钓鱼竿，|思入水云寒。
日落松风起，|还家草露晞。|云光侵履迹，|山翠拂人衣。
落花如雪马蹄香，|几树黄鹂欲断肠。|行到小桥春影碧，|一沟晴水浸垂杨。
落尽残红始吐芳，|佳名唤作百花王。|竞夸天下无双艳，|独立人间第一香。
未游沧海早知名，|有骨还从肉上生。|莫道无心畏雷电，|海龙王处也横行。
不见明居士，|空山但寂寥。|白莲吟次缺，|青霭坐来销。|泉冷无三伏，|松枯有六朝。|何时石上月，|相对论逍遥。
长江风飏布帆轻，|西入荆门感客情。|三国已亡遗旧垒，|几家犹在住荒城。|云边路绕巴山色，|树里河流汉水声。|此去郢中应有赋，|千秋白雪待君赓。
霜角一声草木哀，|云头对起石门开。|朔风边酒不成醉，|落叶归鸦无数来。|但使雕戈销杀气，|未妨白发老边才。|勒名峰上吾谁与，|故李将军舞剑台。
十年驱驰海色寒，|孤臣于此望宸銮。|繁霜尽是心头血，|洒向千峰秋叶丹。
山花照坞复烧溪，|树树枝枝尽可迷。|野客未来枝畔立，|流莺已向树边啼。|从容只是愁风起，|眷恋常须向日西。|别有妖妍胜桃李，|攀来折去亦成蹊。
一宿金山寺，|超然离世群。|僧归夜船月，|龙出晓堂云。|树色中流见，|钟声两岸闻。|翻思在朝市，|终日醉醺醺。
锦江近西烟水绿，|新雨山头荔枝熟。|万里桥边多酒家，|游人爱向谁家宿。
老农家贫在山住，|耕种山田三四亩。|苗疏税多不得食，|输入官仓化为土。|岁暮锄犁傍空室，|呼儿登山收橡实。|西江贾客珠百斛，|船中养犬长食肉。
惨淡天昏与地荒，|西风残月冷沙场。|裹尸马革英雄事，|纵死终令汗竹香。
五原春色旧来迟，|二月垂杨未挂丝。|即今河畔冰开日，|正是长安花落时。
江林多秀发，|云日复相鲜。|征路那逢此，|春心益渺然。|兴来只自得，|佳处莫能传。|薄暮津亭下，|余花满客船。
松叶堪为酒，|春来酿几多。|不辞山路远，|踏雪也相过。
芳意何能早，|孤荣亦自危。|更怜花蒂弱，|不受岁寒移。|朝雪那相妒，|阴风已屡吹。|馨香虽尚尔，|飘荡复谁知。
西风信来家万里，|问我归期未？|雁啼红叶天，|人醉黄花地，|芭蕉雨声秋梦里。
年来鞍马困尘埃，|赖有青山豁我怀。|日暮北风吹雨去，|数峰清瘦出云来。
野塘积水绿可染，|舍南新柳齐如剪。|去冬雪好麦穗长，|今日雨晴初择茧。|东家馈黍西舍迎，|连臂踏歌村市晚。|妇骑夫荷儿扶翁，|月出桥南归路远。
社南村酒白如饧，|邻翁宰牛邻媪烹。|插花野妇抱儿至，|曳杖老翁扶背行。|淋漓醉饱不知夜，|裸股掣肘时欢争。|去年百金易斗粟，|丰岁一饮君无轻。
新见鹊衔庭树枝，|黄口出巢今已飞。|粟留啄椹桑叶老，|科斗出畦新稻齐。|田家苦作候时节，|汲汲未免寒与饥。|去来暴取独何者，|请视七月豳人诗。
长夏村墟风日清，|檐牙燕雀已生成。|蝶衣晒粉花枝舞，|蛛网添丝屋角晴。|落落疏帘邀月影，|嘈嘈虚枕纳溪声。|久斑两鬓如霜雪，|直欲渔樵过此生。
少年随将讨河湟，|头白时清返故乡。|十万汉军零落尽，|独吹边曲向残阳。
竹岛残阳映翠微，|雪翎禽过碧潭飞。|人间未有关身事，|每到渔家不欲归。
律回岁晚冰霜少，|春到人间草木知。|便觉眼前生意满，|东风吹水绿参差。
楼上久踟躇。|地远身孤。|拟将憔悴吊三闾。|自是长安日下影，|流落江湖。|烂醉且消除。|不醉何如。|又看暝色满平芜。|试问寒沙新到雁，|应有来书。
巴陵一望洞庭秋，|日见孤峰水上浮。|闻道神仙不可接，|心随湖水共悠悠。
霜日明霄水蘸空。|鸣鞘声里绣旗红。|淡烟衰草有无中。|万里中原烽火北，|一尊浊酒戍楼东。|酒阑挥泪向悲风。
满载一船秋色，|平铺十里湖光。|波神留我看斜阳，|放起鳞鳞细浪。|明日风回更好，|今宵露宿何妨？|水晶宫里奏霓裳，|准拟岳阳楼上。
山光物态弄春辉，|莫为轻阴便拟归。|纵使晴明无雨色，|入云深处亦沾衣。
候蛩凄断，|人语西风岸。|月落沙平江似练，|望尽芦花无雁。|暗教愁损兰成，|可怜夜夜关情。|只有一枝梧叶，|不知多少秋声！
楼上谁将玉笛吹？|山前水阔暝云低。|劳劳燕子人千里，|落落梨花雨一枝。|修禊近，|卖饧时。|故乡惟有梦相随。|夜来折得江头柳，|不是苏堤也皱眉。
柳堤，|竹溪，|日影筛金翠。|杖藜徐步近钓矶，|看鸥鹭闲游戏。|农父渔翁，|贪营活计，|不知他在图画里。|对这般景致，|坐的，|便无酒也令人醉。
一江烟水照晴岚，|两岸人家接画檐，|芰荷丛一段秋光淡。|看沙鸥舞再三，|卷香风十里珠帘。|画船儿天边至，|酒旗儿风外飐。|爱杀江南！
金水桥边蜀鸟啼，|玉泉山下柳花飞。|江南江北三千里，|愁绝春归客未归。
野草凄凄经雨碧，|远山一抹晴云积。|午睡觉来愁似织。|孤帆直，|游丝绕梦飞无力。|古渡人家烟水隔，|乡心缭乱垂杨陌。|鸿雁自南人自北。|风萧瑟，|荻花满地秋江白。
袅袅城边柳，|青青陌上桑。|提笼忘采叶，|昨夜梦渔阳。
越王勾践破吴归，|义士还乡尽锦衣。|宫女如花满春殿，|只今惟有鹧鸪飞。
垂杨拂绿水，|摇艳东风年。|花明玉关雪，|叶暖金窗烟。|美人结长想，|对此心凄然。|攀条折春色，|远寄龙庭前。
千岩万壑不辞劳，|远看方知出处高。|溪涧岂能留得住，|终归大海作波涛。
千岩万壑不辞劳，|远看方知出处高。|溪涧岂能留得住，|终归大海作波涛。
下马荒阶日欲曛，|潺潺石溜静中闻。|鸟啼花落人声绝，|寂寞山窗掩白云。
春日迟迟春草绿，|野棠开尽飘香玉。|绣岭宫前鹤发翁，|犹唱开元太平曲。
日落众山昏，|萧萧暮雨繁。|那堪两处宿，|共听一声猿。
耕犁千亩实千箱，|力尽筋疲谁复伤？|但得众生皆得饱，|不辞羸病卧残阳。
昔年乘醉举归帆，|隐隐山前日半衔。|好是满江涵返照，|水仙齐著淡红衫。
吴丝蜀桐张高秋，|空山凝云颓不流。|江娥啼竹素女愁，|李凭中国弹箜篌。|昆山玉碎凤凰叫，|芙蓉泣露香兰笑。|十二门前融冷光，|二十三丝动紫皇。|女娲炼石补天处，|石破天惊逗秋雨。|梦入神山教神妪，|老鱼跳波瘦蛟舞。|吴质不眠倚桂树，|露脚斜飞湿寒兔。
宜阳城下草萋萋，|涧水东流复向西。|芳树无人花自落，|春山一路鸟空啼。
不信园林春早，|一夜遍生芳草。|说与小童知：|“池上落红休扫。”|休扫，|休扫，|花外斜阳更好。
小雨丝丝欲网春，|落花狼藉近黄昏。|车尘不到张罗地，|宿鸟声中自掩门。
中流欲暮见湘烟，|岸苇无穷接楚田。|去雁远冲云梦雪，|离人独上洞庭船。|风波尽日依山转，|星汉通霄向水悬。|零落梅花过残腊，|故园归去又新年。
樱桃桑椹与菖蒲，|更买雄黄酒一壶。|门外高悬黄纸帖，|却疑账主怕灵符。
秦川朝望迥，|日出正东峰。|远近山河净，|逶迤城阙重。|秋声万户竹，|寒色五陵松。|客有归欤叹，|凄其霜露浓。
柳条百尺拂银塘，|且莫深青只浅黄。|未必柳条能蘸水，|水中柳影引他长。
青青一露别番来，|嫩色娇艳更可人。|自是世人多厌旧，|非关垂柳亦争新。
春残何事苦思乡，|病里梳头恨最长。|梁燕语多终日在，|蔷薇风细一帘香。
淡荡春光寒食天，|玉炉沉水袅残烟。|梦回山枕隐花钿。|海燕未来人斗草，|江梅已过柳生绵。|黄昏疏雨湿秋千。
风柔日薄春犹早，|夹衫乍著心情好。|睡起觉微寒，|梅花鬓上残。|故乡何处是，|忘了除非醉。|沉水卧时烧，|香消酒未消。
病起萧萧两鬓华，|卧看残月上窗纱。|豆蔻连梢煎熟水，|莫分茶。|枕上诗书闲处好，|门前风景雨来佳。|终日向人多酝藉，|木犀花。
揉破黄金万点轻。|剪成碧玉叶层层。|风度精神如彦辅，|大鲜明。|梅蕊重重何俗甚，|丁香千结苦粗生。|熏透愁人千里梦，|却无情。
窗前谁种芭蕉树？|阴满中庭；|阴满中庭，|叶叶心心、舒卷有馀情。|伤心枕上三更雨，|点滴霖霪；|点滴霖霪，|愁损北人、不惯起来听！
雪里已知春信至，|寒梅点缀琼枝腻。|香脸半开娇旖旎，|当庭际，|玉人浴出新妆洗。|造化可能偏有意，|故教明月玲珑地。|共赏金尊沈绿蚁，|莫辞醉，|此花不与群花比。
湖上风来波浩渺。|秋已暮、红稀香少。|水光山色与人亲，|说不尽、无穷好。|莲子已成荷叶老。|青露洗、萍花汀草。|眠沙鸥鹭不回头，|似也恨、人归早。
寒日萧萧上锁窗，|梧桐应恨夜来霜。|酒阑更喜团茶苦，|梦断偏宜瑞脑香。|秋已尽，|日犹长，|仲宣怀远更凄凉。|不如随分尊前醉，|莫负东篱菊蕊黄。
一双幽色出凡尘，|数粒秋烟二尺鳞。|从此静窗闻细韵，|琴声长伴读书人。
远书归梦两悠悠，|只有空床敌素秋。|阶下青苔与红树，|雨中寥落月中愁。
曾逐东风拂舞筵，|乐游春苑断肠天。|如何肯到清秋日，|已带斜阳又带蝉。
临水送将归，|春风折赠时。|而今三丈树，|元是手中枝。
天质自森森，|孤高几百寻。|凌霄不屈己，|得地本虚心。|岁老根弥壮，|阳骄叶更阴。|明时思解愠，|愿斫五弦琴。
百亩中庭半是苔。|门前白道水萦回。|爱闲能有几人来。|小院回廊春寂寂，|山桃溪杏两三栽。|为谁零落为谁开。
见月连宵坐，|闻风尽日眠。|室香罗药气，|笼暖焙茶烟。|鹤啄新晴地，|鸡栖薄暮天。|自看淘酒米，|倚杖小池前。
径暖草如积，|山晴花更繁。|纵横一川水，|高下数家村。|静憩鸡鸣午，|荒寻犬吠昏。|归来向人说，|疑是武陵源。
自古帝王州，|郁郁葱葱佳气浮。|四百年来成一梦，|堪愁。|晋代衣冠成古丘。|绕水恣行游。|上尽层城更上楼。|往事悠悠君莫问，|回头。|槛外长江空自流。
平岸小桥千嶂抱。|柔蓝一水萦花草。|茅屋数间窗窈窕。|尘不到。|时时自有春风扫。|午枕觉来闻语鸟。|欹眠似听朝鸡早。|忽忆故人今总老。|贪梦好。|茫然忘了邯郸道。
涧水无声绕竹流，|竹西花草弄春柔。|茅檐相对坐终日，|一鸟不鸣山更幽。
送送多穷路，|遑遑独问津。|悲凉千里道，|凄断百年身。|心事同漂泊，|生涯共苦辛。|无论去与住，|俱是梦中人。
江送巴南水，|山横塞北云。|津亭秋月夜，|谁见泣离群？
乱烟笼碧砌，|飞月向南端。|寂寞离亭掩，|江山此夜寒。
冷雨成阴已夕阳，|水边楼阁亦寒塘。|菊花当笑异乡客，|每每登高在他乡。
沅溪夏晚足凉风，|春酒相携就竹丛。|莫道弦歌愁远谪，|青山明月不曾空。
醉别江楼橘柚香，|江风引雨入舟凉。|忆君遥在潇湘月，|愁听清猿梦里长。
枫林已愁暮，|楚水复堪悲。|别后冷山月，|清猿无断时。
孤舟微月对枫林，|分付鸣筝与客心。|岭色千重万重雨，|断弦收与泪痕深。
北场芸藿罢，|东皋刈黍归。|相逢秋月满，|更值夜萤飞。
雨前初见花间蕊，|雨后兼无叶底花。|蜂蝶纷纷过墙去，|却疑春色在邻家。
水面细风生，|菱歌慢慢声。|客亭临小市，|灯火夜妆明。
野池水满连秋堤，|菱花结实蒲叶齐。|川口雨晴风复止，|蜻蜓上下鱼东西。
二十男儿面似冰，|出门嘘气玉蜺横。|未甘身世成虚老，|大见天心却太平。|狂去诗浑夸俗句，|醉余歌有过人声。|燕然未勒胡雏在，|不信吾无万古名。
江南月，|清夜满西楼。|云落开时冰吐鉴，|浪花深处玉沉钩。|圆缺几时休。|星汉迥，|风露入新秋。|丹桂不知摇落恨，|素娥应信别离愁。|天上共悠悠。
江干多是钓人居，|柳陌菱塘一带疏。|好是日斜风定后，|半江红树卖鲈鱼。
日头欲出未出时，|雾失江城雨脚微。|天忽作晴山卷幔，|云犹含态石披衣。|烟村南北黄鹂语，|麦垅高低紫燕飞。|谁似田家知此乐，|呼儿吹笛跨牛归？
洞门高阁霭馀辉，|桃李阴阴柳絮飞。|禁里疏钟官舍晚，|省中啼鸟吏人稀。|晨摇玉佩趋金殿，|夕奉天书拜琐闱。|强欲从君无那老，|将因卧病解朝衣。
屋上春鸠鸣，|村边杏花白。|持斧伐远扬，|荷锄觇泉脉。|归燕识故巢，|旧人看新历。|临觞忽不御，|惆怅远行客。
重门朝已启，|起坐听车声。|要欲闻清佩，|方将出户迎。|晚钟鸣上苑，|疏雨过春城。|了自不相顾，|临堂空复情。
端居不出户，|满目望云山。|落日鸟边下，|秋原人外闲。|遥知远林际，|不见此檐间。|好客多乘月，|应门莫上关。
寒更传晓箭，|清镜览衰颜。|隔牖风惊竹，|开门雪满山。|洒空深巷静，|积素广庭闲。|借问袁安舍，|翛然尚闭关。
秋气堪悲未必然，|轻寒正是可人天。|绿池落尽红蕖却，|荷叶犹开最小钱。
吴姬越艳楚王妃，|争弄莲舟水湿衣。|来时浦口花迎入，|采罢江头月送归。
平生淡薄。|鸡儿不见，|童子休焦。|家家都有闲锅灶，|任意烹炰。|煮汤的贴他三枚火烧；|穿炒的助他一把胡椒。|倒省了我开东道。|免终朝报晓，|睡到日头高。
白水满时双鹭下，|绿槐高处一蝉吟。|酒醒门外三竿日，|卧看溪南十亩阴。
人皆养子望聪明，|我被聪明误一生。|惟愿孩儿愚且鲁，|无灾无难到公卿。
东风知我欲山行，|吹断檐间积雨声。|岭上晴云披絮帽，|树头初日挂铜钲。|野桃含笑竹篱短，|溪柳自摇沙水清。|西崦人家应最乐，|煮芹烧笋饷春耕。
身世悠悠我此行，|溪边委辔听溪声。|散材畏见搜林斧，|疲马思闻卷旆钲。|细雨足时茶户喜，|乱山深处长官清。|人间岐路知多少，|试向桑田问耦耕。
林断山明竹隐墙。|乱蝉衰草小池塘。|翻空白鸟时时见，|照水红蕖细细香。|村舍外，|古城旁。|杖藜徐步转斜阳。|殷勤昨夜三更雨，|又得浮生一日凉。
夜雨连明春水生，|娇云浓暖弄阴晴。|帘虚日薄花竹静，|时有乳鸠相对鸣。
东出盘门刮眼明，|萧萧疎雨更阴晴。|绿杨白鹭俱自得，|近水远山皆有情。|万物盛衰天意在，|一身羁苦俗人轻。|无穷好景无缘住，|旅棹区区暮亦行。
浩荡清淮天共流，|长风万里送归舟。|应愁晚泊喧卑地，|吹入沧溟始自由！
春阴垂野草青青，|时有幽花一树明。|晚泊孤舟古祠下，|满川风雨看潮生。
呵冻提篙手未苏，|满船凉月雪模糊。|画家不识渔家苦，|好作寒江钓雪图。
数间茅屋水边村，|杨柳依依绿映门。|渡口唤船人独立，|一蓑烟雨湿黄昏。
一点炊烟竹里村，|人家深闭雨中门。|数声好鸟不知处，|千丈藤罗古木昏。
茅舍槿篱溪曲，|鸡犬自南自北。|菰叶长，|水葓开，|门外春波涨绿。|听织，|声促，|轧轧鸣梭穿屋。
玉指朱弦轧复清，|湘妃愁怨最难听。|初疑飒飒凉风劲，|又似萧萧暮雨零。|近比流泉来碧嶂，|远如玄鹤下青冥。|夜深弹罢堪惆怅，|露湿丛兰月满庭。
偶来松树下，|高枕石头眠。|山中无历日，|寒尽不知年。
西风吹老洞庭波，|一夜湘君白发多。|醉后不知天在水，|满船清梦压星河。
山川之美，|古来共谈。|高峰入云，|清流见底。|两岸石壁，|五色交辉。|青林翠竹，|四时俱备。|晓雾将歇，|猿鸟乱鸣；|夕日欲颓，|沉鳞竞跃。|实是欲界之仙都。|自康乐以来，|未复有能与其奇者。
山中何所有，|岭上多白云。|只可自怡悦，|不堪持赠君。
昔欲居南村，|非为卜其宅。|闻多素心人，|乐与数晨夕。|怀此颇有年，|今日从兹役。|敝庐何必广，|取足蔽床席。|邻曲时时来，|抗言谈在昔。|奇文共欣赏，|疑义相与析。
春秋多佳日，|登高赋新诗。|过门更相呼，|有酒斟酌之。|农务各自归，|闲暇辄相思。|相思则披衣，|言笑无厌时。|此理将不胜？|无为忽去兹。|衣食当须纪，|力耕不吾欺。
少年罕人事，|游好在六经。|行行向不惑，|淹留遂无成。|竟抱固穷节，|饥寒饱所更。|敝庐交悲风，|荒草没前庭。|披褐守长夜，|晨鸡不肯鸣。|孟公不在兹，|终以翳吾情。
渡水复渡水，|看花还看花。|春风江上路，|不觉到君家。
一树婆娑月里栽，|是谁移种下天来？|金黄恰似今宵月，|一夜圆时一夜开。
飞云倚岫心常在，|明月沉潭影不流。|明月有情应识我，|年年相见在他乡。
江城如画里，|山晚望晴空。|两水夹明镜，|双桥落彩虹。|人烟寒橘柚，|秋色老梧桐。|谁念北楼上，|临风怀谢公。
中山孺子倚新妆，|郑女燕姬独擅场。|齐唱宪王春乐府，|金梁桥外月如霜。
龙云玉叶上，|鹤雪瑞花新。|影乱铜乌吹，|光销玉马津。|含辉明素篆，|隐迹表祥轮。|幽兰不可俪，|徒自绕阳春。
江上一笼统，|井上黑窟窿。|黄狗身上白，|白狗身上肿。
独坐池塘如虎踞，|绿荫树下养精神。|春来我不先开口，|哪个虫儿敢作声。
何事春郊杀气腾，|疏狂游子猎飞禽。|劝君莫射南来雁，|恐有家书寄远人。
独立寒秋，|湘江北去，|橘子洲头。|看万山红遍，|层林尽染；|漫江碧透，|百舸争流。|鹰击长空，|鱼翔浅底，|万类霜天竞自由。|怅寥廓，|问苍茫大地，|谁主沉浮？|携来百侣曾游。|忆往昔峥嵘岁月稠。|恰同学少年，|风华正茂；|书生意气，|挥斥方遒。|指点江山，|激扬文字，|粪土当年万户侯。|曾记否，|到中流击水，|浪遏飞舟？
东方欲晓，|莫道君行早。|踏遍青山人未老，|风景这边独好。|会昌城外高峰，|颠连直接东溟。|战士指看南粤，|更加郁郁葱葱。
人之初，性本善。性相近，习相远。|苟不教，性乃迁。教之道，贵以专。|昔孟母，择邻处。子不学，断机杼。|窦燕山，有义方。教五子，名俱扬。|养不教，父之过。教不严，师之惰。|子不学，非所宜。幼不学，老何为。|玉不琢，不成器。人不学，不知义。|为人子，方少时。亲师友，习礼仪。|香九龄，能温席。孝于亲，所当执。|融四岁，能让梨。弟于长，宜先知。|首孝悌，次见闻。知某数，识某文。|一而十，十而百。百而千，千而万。|三才者，天地人。三光者，日月星。|三纲者，君臣义。父子亲，夫妇顺。|曰春夏，曰秋冬。此四时，运不穷。|曰南北，曰西东。此四方，应乎中。|曰水火，木金土。此五行，本乎数。|十干者，甲至癸。十二支，子至亥。|曰黄道，日所躔。曰赤道，当中权。|赤道下，温暖极。我中华，在东北。|曰江河，曰淮济。此四渎，水之纪。|曰岱华，嵩恒衡。此五岳，山之名。|曰士农，曰工商。此四民，国之良。|曰仁义，礼智信。此五常，不容紊。|地所生，有草木。此植物，遍水陆。|有虫鱼，有鸟兽。此动物，能飞走。|稻粱菽，麦黍稷。此六谷，人所食。|马牛羊，鸡犬豕。此六畜，人所饲。|曰喜怒，曰哀惧。爱恶欲，七情具。|青赤黄，及黑白。此五色，目所识。|酸苦甘，及辛咸。此五味，口所含。|膻焦香，及腥朽。此五臭，鼻所嗅。|匏土革，木石金。丝与竹，乃八音。|曰平上，曰去入。此四声，宜调协。|高曾祖，父而身。身而子，子而孙。|自子孙，至玄曾。乃九族，人之伦。|父子恩，夫妇从。兄则友，弟则恭。|长幼序，友与朋。君则敬，臣则忠。|此十义，人所同。当师叙，勿违背。|斩齐衰，大小功。至缌麻，五服终。|礼乐射，御书数。古六艺，今不具。|惟书学，人共遵。既识字，讲说文。|有古文，大小篆。隶草继，不可乱。|若广学，惧其繁。但略说，能知原。|凡训蒙，须讲究。详训诂，明句读。|为学者，必有初。小学终，至四书。|论语者，二十篇。群弟子，记善言。|孟子者，七篇止。讲道德，说仁义。|作中庸，子思笔。中不偏，庸不易。|作大学，乃曾子。自修齐，至平治。|孝经通，四书熟。如六经，始可读。|诗书易，礼春秋。号六经，当讲求。|有连山，有归藏。有周易，三易详。|有典谟，有训诰。有誓命，书之奥。|我周公，作周礼。著六官，存治体。|大小戴，注礼记。述圣言，礼乐备。|曰国风，曰雅颂。号四诗，当讽咏。|诗既亡，春秋作。寓褒贬，别善恶。|三传者，有公羊。有左氏，有谷梁。|经既明，方读子。撮其要，记其事。|五子者，有荀扬。文中子，及老庄。|经子通，读诸史。考世系，知终始。|自羲农，至黄帝。号三皇，居上世。|唐有虞，号二帝。相揖逊，称盛世。|夏有禹，商有汤。周文武，称三王。|夏传子，家天下。四百载，迁夏社。|汤伐夏，国号商。六百载，至纣亡。|周武王，始诛纣。八百载，最长久。|周辙东，王纲坠。逞干戈，尚游说。|始春秋，终战国。五霸强，七雄出。|嬴秦氏，始兼并。传二世，楚汉争。|高祖兴，汉业建。至孝平，王莽篡。|光武兴，为东汉。四百年，终于献。|魏蜀吴，争汉鼎。号三国，迄两晋。|宋齐继，梁陈承。为南朝，都金陵。|北元魏，分东西。宇文周，与高齐。|迨至隋，一土宇。不再传，失统绪。|唐高祖，起义师。除隋乱，创国基。|二十传，三百载。梁灭之，国乃改。|梁唐晋，及汉周。称五代，皆有由。|炎宋兴，受周禅。十八传，南北混。|辽与金，皆称帝。元灭金，绝宋世。|舆图广，超前代。九十年，国祚废。|太祖兴，国大明。号洪武，都金陵。|迨成祖，迁燕京。十六世，至崇祯。|权阉肆，寇如林。李闯出，神器焚。|清世祖，膺景命。靖四方，克大定。|由康雍，历乾嘉。民安富，治绩夸。|道咸间，变乱起。始英法，扰都鄙。|同光后，宣统弱。传九帝，满清殁。|革命兴，废帝制。立宪法，建民国。|古今史，全在兹。载治乱，知兴衰。|史虽繁，读有次。史记一，汉书二。|后汉三，国志四。兼证经，参通鉴。|读史者，考实录。通古今，若亲目。|口而诵，心而惟。朝于斯，夕于斯。|昔仲尼，师项橐。古圣贤，尚勤学。|赵中令，读鲁论。彼既仕，学且勤。|披蒲编，削竹简。彼无书，且知勉。|头悬梁，锥刺股。彼不教，自勤苦。|如囊萤，如映雪。家虽贫，学不辍。|如负薪，如挂角。身虽劳，犹苦卓。|苏老泉，二十七。始发愤，读书籍。|彼既老，犹悔迟。尔小生，宜早思。|若梁灏，八十二。对大廷，魁多士。|彼既成，众称异。尔小生，宜立志。|莹八岁，能咏诗。泌七岁，能赋棋。|彼颖悟，人称奇。尔幼学，当效之。|蔡文姬，能辩琴。谢道韫，能咏吟。|彼女子，且聪敏。尔男子，当自警。|唐刘晏，方七岁。举神童，作正字。|彼虽幼，身已仕。有为者，亦若是。|犬守夜，鸡司晨。苟不学，曷为人。|蚕吐丝，蜂酿蜜。人不学，不如物。|幼而学，壮而行。上致君，下泽民。|扬名声，显父母。光于前，裕于后。|人遗子，金满赢。我教子，唯一经。|勤有功，戏无益。戒之哉，宜勉力。
临水纵横回晚鞚。|归来转觉情怀动。|梅笛烟中闻几弄。|秋阴重，|西山雪淡云凝冻。|美酒一杯谁与共。|尊前舞雪狂歌送。|腰跨金鱼旌旆拥。|将何用，|只堪妆点浮生梦。
皎皎牵牛河汉女。|盈盈临水无由语。|望断碧云空日暮。|无寻处。|梦回芳草生春浦。|鸟散余花纷似雨，|汀洲苹老香风度。|明月多情来照户。|但揽取。|清光长送人归去。
赵钱孙李，周吴郑王。|冯陈褚卫，蒋沈韩杨。|朱秦尤许，何吕施张。|孔曹严华，金魏陶姜。|戚谢邹喻，柏水窦章。|云苏潘葛，奚范彭郎。|鲁韦昌马，苗凤花方。|俞任袁柳，酆鲍史唐。|费廉岑薛，雷贺倪汤。|滕殷罗毕，郝邬安常。|乐于时傅，皮卞齐康。|伍余元卜，顾孟平黄。|和穆萧尹，姚邵湛汪。|祁毛禹狄，米贝明臧。|计伏成戴，谈宋茅庞。|熊纪舒屈，项祝董梁。|杜阮蓝闵，席季麻强。|贾路娄危，江童颜郭。|梅盛林刁，钟徐邱骆。|高夏蔡田，樊胡凌霍。|虞万支柯，昝管卢莫。|经房裘缪，干解应宗。|丁宣贲邓，郁单杭洪。|包诸左石，崔吉钮龚。|程嵇邢滑，裴陆荣翁。|荀羊於惠，甄曲家封。|芮羿储靳，汲邴糜松。|井段富巫，乌焦巴弓。|牧隗山谷，车侯宓蓬。|全郗班仰，秋仲伊宫。|宁仇栾暴，甘钭厉戎。|祖武符刘，景詹束龙。|叶幸司韶，郜黎蓟薄。|印宿白怀，蒲邰从鄂。|索咸籍赖，卓蔺屠蒙。|池乔阴鬱，胥能苍双。|闻莘党翟，谭贡劳逄。|姬申扶堵，冉宰郦雍。|郤璩桑桂，濮牛寿通。|边扈燕冀，郏浦尚农。|温别庄晏，柴瞿阎充。|慕连茹习，宦艾鱼容。|向古易慎，戈廖庾终。|暨居衡步，都耿满弘。|匡国文寇，广禄阙东。|欧殳沃利，蔚越夔隆。|师巩厍聂，晁勾敖融。|冷訾辛阚，那简饶空。|曾毋沙乜，养鞠须丰。|巢关蒯相，查后荆红。|游竺权逯，盖益桓公。|万俟司马，上官欧阳。|夏侯诸葛，闻人东方。|赫连皇甫，尉迟公羊。|澹台公冶，宗政濮阳。|淳于单于，太叔申屠。|公孙仲孙，轩辕令狐。|钟离宇文，长孙慕容。|鲜于闾丘，司徒司空。|丌官司寇，仉督子车。|颛孙端木，巫马公西。|漆雕乐正，壤驷公良。|拓跋夹谷，宰父谷梁。|晋楚闫法，汝鄢涂钦。|段干百里，东郭南门。|呼延归海，羊舌微生。|岳帅缑亢，况郈有琴。|梁丘左丘，东门西门。|商牟佘佴，伯赏南宫。|墨哈谯笪，年爱阳佟。|第五言福，百家姓终。
疾风知劲草，|板荡识诚臣。|勇夫安识义，|智者必怀仁。
渺渺孤城白水环，|舳舻人语夕霏间。|林梢一抹青如画，|应是淮流转处山。
晓来偶意画愁眉，|种种新妆试略施。|堪笑时人争彷佛，|满城将谓是时宜。
十五入汉宫，|花颜笑春红。|君王选玉色，|侍寝金屏中。|荐枕娇夕月，|卷衣恋春风。|宁知赵飞燕，|夺宠恨无穷。|沉忧能伤人，|绿鬓成霜蓬。|一朝不得意，|世事徒为空。|鹔鹴换美酒，|舞衣罢雕龙。|寒苦不忍言，|为君奏丝桐。|肠断弦亦绝，|悲心夜忡忡。
为君既不易，|为臣良独难。|忠信事不显，|乃有见疑患。|周公佐成王，|金縢功不刊。|推心辅王室，|二叔反流言。|待罪居东国，|泣涕常流连。|皇灵大动变，|震雷风且寒。|拔树偃秋稼，|天威不可干。|素服开金縢，|感悟求其端。|公旦事既显，|成王乃哀叹。|吾欲竟此曲，|此曲悲且长。|今日乐相乐，|别后莫相忘。
新裂齐纨素，|皎洁如霜雪。|裁为合欢扇，|团团似明月。|出入君怀袖，|动摇微风发。|常恐秋节至，|凉飚夺炎热。|弃捐箧笥中，|恩情中道绝。
运交华盖欲何求，|未敢翻身已碰头。|破帽遮颜过闹市，|漏船载酒泛中流。|横眉冷对千夫指，|俯首甘为孺子牛。|躲进小楼成一统，|管他冬夏与春秋。
弟子规，圣人训。首孝悌，次谨信。|泛爱众，而亲仁。有余力，则学文。|父母呼，应勿缓。父母命，行勿懒。|父母教，须敬听。父母责，须顺承。|冬则温，夏则凊。晨则省，昏则定。|出必告，反必面。居有常，业无变。|事虽小，勿擅为。苟擅为，子道亏。|物虽小，勿私藏。苟私藏，亲心伤。|亲所好，力为具。亲所恶，谨为去。|身有伤，贻亲忧。德有伤，贻亲羞。|亲爱我，孝何难。亲憎我，孝方贤。|亲有过，谏使更。怡吾色，柔吾声。|谏不入，悦复谏。号泣随，挞无怨。|亲有疾，药先尝。昼夜侍，不离床。|丧三年，常悲咽。居处变，酒肉绝。|丧尽礼，祭尽诚。事死者，如事生。|兄道友，弟道恭。兄弟睦，孝在中。|财物轻，怨何生。言语忍，忿自泯。|或饮食，或坐走。长者先，幼者后。|长呼人，即代叫。人不在，已即到。|称尊长，勿呼名。对尊长，勿见能。|路遇长，疾趋揖。长无言，退恭立。|骑下马，乘下车。过犹待，百步余。|长者立，幼勿坐。长者坐，命乃坐。|尊长前，声要低。低不闻，却非宜。|进必趋，退必迟。问起对，视勿移。|事诸父，如事父。事诸兄，如事兄。|朝起早，夜眠迟。老易至，惜此时。|晨必盥，兼漱口。便溺回，辄净手。|冠必正，纽必结。袜与履，俱紧切。|置冠服，有定位。勿乱顿，致污秽。|衣贵洁，不贵华。上循分，下称家。|对饮食，勿拣择。食适可，勿过则。|年方少，勿饮酒。饮酒醉，最为丑。|步从容，立端正。揖深圆，拜恭敬。|勿践阈，勿跛倚。勿箕踞，勿摇髀。|缓揭帘，勿有声。宽转弯，勿触棱。|执虚器，如执盈。入虚室，如有人。|事勿忙，忙多错。勿畏难，勿轻略。|斗闹场，绝勿近。邪僻事，绝勿问。|将入门，问孰存。将上堂，声必扬。|人问谁，对以名。吾与我，不分明。|用人物，须明求。倘不问，即为偷。|借人物，及时还。人借物，有勿悭。|凡出言，信为先。诈与妄，奚可焉。|话说多，不如少。惟其是，勿佞巧。|奸巧语，秽污词。市井气，切戒之。|见未真，勿轻言。知未的，勿轻传。|事非宜，勿轻诺。苟轻诺，进退错。|凡道字，重且舒。勿急疾，勿模糊。|彼说长，此说短。不关己，莫闲管。|见人善，即思齐。纵去远，以渐跻。|见人恶，即内省。有则改，无加警。|唯德学，唯才艺。不如人，当自砺。|若衣服，若饮食。不如人，勿生戚。|闻过怒，闻誉乐。损友来，益友却。|闻誉恐，闻过欣。直谅士，渐相亲。|无心非，名为错。有心非，名为恶。|过能改，归于无。倘掩饰，增一辜。|凡是人，皆须爱。天同覆，地同载。|行高者，名自高。人所重，非貌高。|才大者，望自大。人所服，非言大。|己有能，勿自私。人有能，勿轻訾。|勿谄富，勿骄贫。勿厌故，勿喜新。|人不闲，勿事搅。人不安，勿话扰。|人有短，切莫揭。人有私，切莫说。|道人善，即是善。人知之，愈思勉。|扬人恶，即是恶。疾之甚，祸且作。|善相劝，德皆建。过不规，道两亏。|凡取与，贵分晓。与宜多，取宜少。|将加人，先问己。己不欲，即速已。|恩欲报，怨欲忘。抱怨短，报恩长。|待婢仆，身贵端。虽贵端，慈而宽。|势服人，心不然。理服人，方无言。|同是人，类不齐。流俗众，仁者希。|果仁者，人多畏。言不讳，色不媚。|能亲仁，无限好。德日进，过日少。|不亲仁，无限害。小人进，百事坏。|不力行，但学文。长浮华，成何人。|但力行，不学文。任己见，昧理真。|读书法，有三到。心眼口，信皆要。|方读此，勿慕彼。此未终，彼勿起。|宽为限，紧用功。工夫到，滞塞通。|心有疑，随札记。就人问，求确义。|房室清，墙壁净。几案洁，笔砚正。|墨磨偏，心不端。字不敬，心先病。|列典籍，有定处。读看毕，还原处。|虽有急，卷束齐。有缺坏，就补之。|非圣书，屏勿视。蔽聪明，坏心志。|勿自暴，勿自弃。圣与贤，可驯致。
天地玄黄，宇宙洪荒。|日月盈昃，辰宿列张。|寒来暑往，秋收冬藏。|闰余成岁，律吕调阳。|云腾致雨，露结为霜。|金生丽水，玉出昆冈。|剑号巨阙，珠称夜光。|果珍李柰，菜重芥姜。|海咸河淡，鳞潜羽翔。|龙师火帝，鸟官人皇。|始制文字，乃服衣裳。|推位让国，有虞陶唐。|吊民伐罪，周发殷汤。|坐朝问道，垂拱平章。|爱育黎首，臣伏戎羌。|遐迩一体，率宾归王。|鸣凤在竹，白驹食场。|化被草木，赖及万方。|盖此身发，四大五常。|恭惟鞠养，岂敢毁伤。|女慕贞洁，男效才良。|知过必改，得能莫忘。|罔谈彼短，靡恃己长。|信使可覆，器欲难量。|墨悲丝染，诗赞羔羊。|景行维贤，克念作圣。|德建名立，形端表正。|空谷传声，虚堂习听。|祸因恶积，福缘善庆。|尺璧非宝，寸阴是竞。|资父事君，曰严与敬。|孝当竭力，忠则尽命。|临深履薄，夙兴温凊。|似兰斯馨，如松之盛。|川流不息，渊澄取映。|容止若思，言辞安定。|笃初诚美，慎终宜令。|荣业所基，籍甚无竟。|学优登仕，摄职从政。|存以甘棠，去而益咏。|乐殊贵贱，礼别尊卑。|上和下睦，夫唱妇随。|外受傅训，入奉母仪。|诸姑伯叔，犹子比儿。|孔怀兄弟，同气连枝。|交友投分，切磨箴规。|仁慈隐恻，造次弗离。|节义廉退，颠沛匪亏。|性静情逸，心动神疲。|守真志满，逐物意移。|坚持雅操，好爵自縻。|都邑华夏，东西二京。|背邙面洛，浮渭据泾。|宫殿盘郁，楼观飞惊。|图写禽兽，画彩仙灵。|丙舍旁启，甲帐对楹。|肆筵设席，鼓瑟吹笙。|升阶纳陛，弁转疑星。|右通广内，左达承明。|既集坟典，亦聚群英。|杜稿钟隶，漆书壁经。|府罗将相，路侠槐卿。|户封八县，家给千兵。|高冠陪辇，驱毂振缨。|世禄侈富，车驾肥轻。|策功茂实，勒碑刻铭。|磻溪伊尹，佐时阿衡。|奄宅曲阜，微旦孰营。|桓公匡合，济弱扶倾。|绮回汉惠，说感武丁。|俊乂密勿，多士寔宁。|晋楚更霸，赵魏困横。|假途灭虢，践土会盟。|何遵约法，韩弊烦刑。|起翦颇牧，用军最精。|宣威沙漠，驰誉丹青。|九州禹迹，百郡秦并。|岳宗泰岱，禅主云亭。|雁门紫塞，鸡田赤城。|昆池碣石，钜野洞庭。|旷远绵邈，岩岫杳冥。|治本于农，务兹稼穑。|俶载南亩，我艺黍稷。|税熟贡新，劝赏黜陟。|孟轲敦素，史鱼秉直。|庶几中庸，劳谦谨敕。|聆音察理，鉴貌辨色。|贻厥嘉猷，勉其祗植。|省躬讥诫，宠增抗极。|殆辱近耻，林皋幸即。|两疏见机，解组谁逼。|索居闲处，沉默寂寥。|求古寻论，散虑逍遥。|欣奏累遣，戚谢欢招。|渠荷的历，园莽抽条。|枇杷晚翠，梧桐蚤凋。|陈根委翳，落叶飘摇。|游鹍独运，凌摩绛霄。|耽读玩市，寓目囊箱。|易輶攸畏，属耳垣墙。|具膳餐饭，适口充肠。|饱饫烹宰，饥厌糟糠。|亲戚故旧，老少异粮。|妾御绩纺，侍巾帷房。|纨扇圆絜，银烛炜煌。|昼眠夕寐，蓝笋象床。|弦歌酒宴，接杯举觞。|矫手顿足，悦豫且康。|嫡后嗣续，祭祀蒸尝。|稽颡再拜，悚惧恐惶。|笺牒简要，顾答审详。|骸垢想浴，执热愿凉。|驴骡犊特，骇跃超骧。|诛斩贼盗，捕获叛亡。|布射僚丸，嵇琴阮啸。|恬笔伦纸，钧巧任钓。|释纷利俗，并皆佳妙。|毛施淑姿，工颦妍笑。|年矢每催，曦晖朗曜。|璇玑悬斡，晦魄环照。|指薪修祜，永绥吉劭。|矩步引领，俯仰廊庙。|束带矜庄，徘徊瞻眺。|孤陋寡闻，愚蒙等诮。|谓语助者，焉哉乎也。
好风胧月清明夜，|碧砌红轩刺史家。|独绕回廊行复歇，|遥听弦管暗看花。
夫君子之行，|静以修身，|俭以养德。|非淡泊无以明志，|非宁静无以致远。|夫学须静也，|才须学也，|非学无以广才，|非志无以成学。|淫慢则不能励精，|险躁则不能治性。|年与时驰，|意与日去，|遂成枯落，|多不接世，|悲守穷庐，|将复何及！
西湖烟水茫茫，|百顷风潭，|十里荷香。|宜雨宜晴，|宜西施淡抹浓妆。|尾尾相衔画舫，|尽欢声无日不笙簧。|春暖花香，|岁稔时康。|真乃“上有天堂，下有苏杭。”
九州生气恃风雷，|万马齐喑究可哀。|我劝天公重抖擞，|不拘一格降人才。
桃红复含宿雨，|柳绿更带朝烟。|花落家童未扫，|莺啼山客犹眠。
僵卧孤村不自哀，|尚思为国戍轮台。|夜阑卧听风吹雨，|铁马冰河入梦来。
野幕蔽琼筵，|羌戎贺劳旋。|醉和金甲舞，|雷鼓动山川。
鹫翎金仆姑，|燕尾绣蝥弧。|独立扬新令，|千营共一呼。
家临九江水，|来去九江侧。|同是长干人，|生小不相识。
娉娉袅袅十三余，|豆蔻梢头二月初。|春风十里扬州路，|卷上珠帘总不如。
虢国夫人承主恩，|平明骑马入宫门。|却嫌脂粉污颜色，|淡扫峨眉朝至尊。
日光斜照集灵台，|红树花迎晓露开。|昨夜上皇新授箓，|太真含笑入帘来。
名花倾国两相欢，|常得君王带笑看。|解释春风无限恨，|沉香亭北倚栏杆。
一枝红艳露凝香，|云雨巫山枉断肠。|借问汉宫谁得似，|可怜飞燕倚新妆。
云想衣裳花想容，|春风拂槛露华浓。|若非群玉山头见，|会向瑶台月下逢。
日色欲尽花含烟，|月明欲素愁不眠。|赵瑟初停凤凰柱，|蜀琴欲奏鸳鸯弦。|此曲有意无人传，|愿随春风寄燕然。|忆君迢迢隔青天，|昔日横波目，|今作流泪泉。|不信妾断肠，|归来看取明镜前。
闲坐悲君亦自悲，|百年多是几多时。|邓攸无子寻知命，|潘岳悼亡犹费词。|同穴窅冥何所望，|他生缘会更难期。|惟将终夜常开眼，|报答平生未展眉。
昔日戏言身后事，|今朝都到眼前来。|衣裳已施行看尽，|针线犹存未忍开。|尚想旧情怜婢仆，|也曾因梦送钱财。|诚知此恨人人有，|贫贱夫妻百事哀。
谢公最小偏怜女，|自嫁黔娄百事乖。|顾我无衣搜荩箧，|泥他沽酒拔金钗。|野蔬充膳甘长藿，|落叶添薪仰古槐。|今日俸钱过十万，|与君营奠复营斋。
饮马渡秋水，|水寒风似刀。|平沙日未没，|黯黯见临洮。|昔日长城战，|咸言意气高。|黄尘足今古，|白骨乱蓬蒿。
长相思，|在长安。|络纬秋啼金井阑，|微霜凄凄簟色寒。|孤灯不明思欲绝，|卷帷望月空长叹。|美人如花隔云端，|上有青冥之高天，|下有渌水之波澜。|天长地远魂飞苦，|梦魂不到关山难。|长相思，|摧心肝。
单于北望拂云堆，|杀马登坛祭几回。|汉家天子今神武，|不肯和亲归去来。
花间一壶酒，|独酌无相亲。|举杯邀明月，|对影成三人。|月既不解饮，|影徒随我身。|暂伴月将影，|行乐须及春。|我歌月徘徊，|我舞影零乱。|醒时同交欢，|醉后各分散。|永结无情游，|相期邈云汉。
天若不爱酒，|酒星不在天。|地若不爱酒，|地应无酒泉。|天地既爱酒，|爱酒不愧天。|已闻清比圣，|复道浊如贤。|贤圣既已饮，|何必求神仙。|三杯通大道，|一斗合自然。|但得酒中趣，|勿为醒者传。
三月咸阳城，|千花昼如锦。|谁能春独愁，|对此径须饮。|穷通与修短，|造化夙所禀。|一樽齐死生，|万事固难审。|醉後失天地，|兀然就孤枕。|不知有吾身，|此乐最为甚。
穷愁千万端，|美酒三百杯。|愁多酒虽少，|酒倾愁不来。|所以知酒圣，|酒酣心自开。|辞粟卧首阳，|屡空饥颜回。|当代不乐饮，|虚名安用哉。|蟹螯即金液，|糟丘是蓬莱。|且须饮美酒，|乘月醉高台。
湘浦离应晚，|边城去已孤。|如何万里计，|只在一枝芦。|迥起波摇楚，|寒栖月映蒲。|不知天畔侣，|何处下平芜。
幽人归独卧，|滞虑洗孤清。|持此谢高鸟，|因之传远情。|日夕怀空意，|人谁感至精？|飞沈理自隔，|何所慰吾诚?
美人在时花满堂，|美人去后花馀床。|床中绣被卷不寝，|至今三载闻余香。|香亦竟不灭，|人亦竟不来。|相思黄叶落，|白露湿青苔。
曾经沧海难为水，|除却巫山不是云。|取次花丛懒回顾，|半缘修道半缘君。
对案不能食，|拔剑击柱长叹息。|丈夫生世会几时？|安能蹀躞垂羽翼！|弃置罢官去，|还家自休息。|朝出与亲辞，|暮还在亲侧。|弄儿床前戏，|看妇机中织。|自古圣贤尽贫贱，|何况我辈孤且直！
银烛吐青烟，|金樽对绮筵。|离堂思琴瑟，|别路绕山川。|明月隐高树，|长河没晓天。|悠悠洛阳道，|此会在何年？
门横金锁悄无人，|落日秋声渭水滨。|红叶下山寒寂寂，|湿云如梦雨如尘。
玉漏银壶且莫催，|铁关金锁彻明开。|谁家见月能闲坐？|何处闻灯不看来？
重阳独酌杯中酒，|抱病起登江上台。|竹叶于人既无分，|菊花从此不须开。|殊方日落玄猿哭，|旧国霜前白雁来。|弟妹萧条各何在，|干戈衰谢两相催！
隔户杨柳弱袅袅，|恰似十五女儿腰。|谓谁朝来不作意，|狂风挽断最长条。
庾信文章老更成，|凌云健笔意纵横。|今人嗤点流传赋，|不觉前贤畏后生。
王杨卢骆当时体，|轻薄为文哂未休。|尔曹身与名俱灭，|不废江河万古流。
两竿落日溪桥上，|半缕轻烟柳影中。|多少绿荷相倚恨，|一时回首背西风。
山上层层桃李花，|云间烟火是人家。|银钏金钗来负水，|长刀短笠去烧畲。
朔风吹雪透刀瘢，|饮马长城窟更寒。|半夜火来知有敌，|一时齐保贺兰山。
幽谷那堪更北枝，|年年自分着花迟。|高标逸韵君知否，|正是层冰积雪时。
闻道梅花坼晓风，|雪堆遍满四山中。|何方可化身千亿，|一树梅花一放翁。
早岁那知世事艰，|中原北望气如山。|楼船夜雪瓜洲渡，|铁马秋风大散关。|塞上长城空自许，|镜中衰鬓已先斑。|出师一表真名世，|千载谁堪伯仲间！
湖上风恬月淡时，|卧看云影入玻璃。|轻舟忽向窗边过，|摇动青芦一两枝。
百战沙场碎铁衣，|城南已合数重围。|突营射杀呼延将，|独领残兵千骑归。
五月天山雪，|无花只有寒。|笛中闻折柳，|春色未曾看。|晓战随金鼓，|宵眠抱玉鞍。|愿将腰下剑，|直为斩楼兰。
南湖秋水夜无烟，|耐可乘流直上天。|且就洞庭赊月色，|将船买酒白云边。
林中有奇鸟，|自言是凤凰。|清朝饮醴泉，|日夕栖山冈。|高鸣彻九州，|延颈望八荒。|适逢商风起，|羽翼自摧藏。|一去昆仑西，|何时复回翔。|但恨处非位，|怆悢使心伤。
草合离宫转夕晖，|孤云飘泊复何依！|山河风景元无异，|城郭人民半已非。|满地芦花和我老，|旧家燕子傍谁飞？|从今别却江南路，|化作啼鹃带血归。
四郊飞雪暗云端，|唯此宫中落旋干。|绿树碧檐相掩映，|无人知道外边寒。
不并难飞茧里蛾，|有花芳处定经过。|天风相送轻飘去，|却笑蜘蛛谩织罗。
苒苒双双拂画栏，|佳人偷眼再三看。|莫欺翼短飞长近，|试就花间扑已难。
栩栩无因系得他，|野园荒径一何多。|不闻丝竹谁教舞，|应仗流莺为唱歌。
弓背霞明剑照霜，|秋风走马出咸阳。|未收天子河湟地，|不拟回头望故乡。
萋萋春草秋绿，|落落长松夏寒。|牛羊自归村巷，|童稚不识衣冠。
山下孤烟远村，|天边独树高原。|一瓢颜回陋巷，|五柳先生对门。
读书不觉已春深，|一寸光阴一寸金。|不是道人来引笑，|周情孔思正追寻。
江南忆，|最忆是杭州；|山寺月中寻桂子，|郡亭枕上看潮头。|何日更重游！
江南忆，|其次忆吴宫；|吴酒一杯春竹叶，|吴娃双舞醉芙蓉。|早晚复相逢！
悠悠上古，|厥初生民。|傲然自足，|抱朴含真。|智巧既萌，|资待靡因。|谁其赡之，|实赖哲人。
哲人伊何？|时维后稷。|赡之伊何？|实曰播殖。|舜既躬耕，|禹亦稼穑。|远若周典，|八政始食。
熙熙令德，|猗猗原陆。|卉木繁荣，|和风清穆。|纷纷士女，|趋时竞逐。|桑妇宵兴，|农夫野宿。
气节易过，|和泽难久。|冀缺携俪，|沮溺结耦。|相彼贤达，|犹勤陇亩。|矧兹众庶，|曳裾拱手！
民生在勤，|勤则不匮。|宴安自逸，|岁暮奚冀！|儋石不储，|饥寒交至。|顾尔俦列，|能不怀愧！
孔耽道德，|樊须是鄙。|董乐琴书，|田园不履。|若能超然，|投迹高轨，|敢不敛衽，|敬赞德美。
闲花野草斗青红，|一着冰霜扫地空。|惟有老梅标致别，|岁寒时节自春风。
精卫衔微木，|将以填沧海。|刑天舞干戚，|猛志固常在。|同物既无虑，|化去不复悔。|徒设在昔心，|良辰讵可待。
野外罕人事，|穷巷寡轮鞅。|白日掩荆扉，|虚室绝尘想。|时复墟曲中，|披草共来往。|相见无杂言，|但道桑麻长。|桑麻日已长，|我土日已广。|常恐霜霰至，|零落同草莽。
少年时，|风云志。|记篇诗杯酒，|颠倒群儿。|吾善养，|今方是。|唾面来时休教拭，|看英雄自古如痴。|前程万里，|饶人一步，|却是便宜。|柳丝柔，|莎茵细。|数枝红杏，|闹出墙围。|院宇深，|秋千系。|好雨初晴东郊媚，|看儿孙月下扶犁。|黄尘意外，|青山眼里，|归去来兮。|昼偏长，|人贪睡。|新蝉高树，|乳燕低飞。|荷荡中，|湖光内。|款棹兰舟闲游戏，|任无情日月东西。|钓头锦鲤，|杯中美酝，|归去来兮。|翠荷残，|苍梧坠。|千山应瘦，|万木皆稀。|蜗角名，|蝇头利。|输与渊明陶陶醉，|尽黄菊围绕东篱。|良田数顷，|黄牛二只，|归去来兮。|朔风寒，|彤去密。|雪花飞处，|落尽江梅。|快意杯，|蒙头被。|一枕无何安然睡，|叹邙山坏墓折碑。|狐狼满眼，|英雄袖手，|归去来兮。|日迟迟，|江山丽。|秋千影里，|手握肩依。|闹管弦，|纷罗绮。|我爱青山共流水，|游一和困在苔矶。|落花啼鸟，|一般春意，|归去来兮。|晚天凉，|薰风细。|浮云黯淡，|远水茫微。|江水清，|遥山碧。|喜驾孤舟潇湘内，|伴纶竿箬笠蓑衣。|垂杨树底，|芦花影里，|归去来兮。|淡烟迷，|遥山翠。|秋天雁唳，|夜月猿啼。|小径幽，|茅檐僻。|秋色南山独相对，|傲西风菊绽东篱。|疏林鸟栖，|残霞散绮，|归去来兮。|暮霞收，|彤云密。|朔风凛冽，|瑞雪纷飞。|酒力微，|茶烟湿。|暖炕明窗绵绸被，|尽前村开彻江梅。|日高未起，|黑甜睡足，|归去来兮。|叹光阴，|如流水。|区区终日，|枉用心机。|辞是非，|绝名利。|笔砚诗书为活计，|乐虀盐稚子山妻。|茅舍数间，|田园二顷，|归去来兮。|仗权豪，|施威势。|倚强压弱，|乱作胡为。|我劝你，|休窒闲。|此等痴愚儿曹辈，|利名场多少便宜。|寻饥得饥，|凭实得实，|归去来兮。|生乐涯，|抛活计。|麻绦草履，|淡饭黄虀。|遇酒歌，|逢场戏。|落落魄魄无萦系，|那里管闲是闲非。|游山玩水，|埋名隐迹，|归去来兮。
北望燕云不尽头，|大江东去水悠悠。|夕阳一片寒鸦外，|目断东南四百州。
厌见千门万户，|经过北里南邻。|官府鸣珂有底，|崆峒散发何人。
再见封侯万户，|立谈赐璧一双。|讵胜耦耕南亩，|何如高卧东窗。
采菱渡头风急，|策杖林西日斜。|杏树坛边渔父，|桃花源里人家。
酌酒会临泉水，|抱琴好倚长松。|南园露葵朝折，|东谷黄粱夜舂。
挽弓当挽强，|用箭当用长。|射人先射马，|擒贼先擒王。|杀人亦有限，|列国自有疆。|苟能制侵陵，|岂在多杀伤。
春风能解冻，|和煦催耕种。|裙裾微动摇，|花气时相送。
夏风草木熏，|生机自欣欣。|小立池塘侧，|荷香隔岸闻。
秋风杂秋雨，|夜凉添几许。|飕飕不绝声，|落叶悠悠舞。
冬风似虎狂，|书斋皆掩窗。|整日呼呼响，|鸟雀尽潜藏。
云对雨，雪对风，晚照对晴空。|来鸿对去燕，宿鸟对鸣虫。|三尺剑，六钧弓，岭北对江东。|人间清暑殿，天上广寒宫。|两岸晓烟杨柳绿，一园春雨杏花红。|两鬓风霜，途次早行之客；|一蓑烟雨，溪边晚钓之翁。|沿对革，异对同，白叟对黄童。|江风对海雾，牧子对渔翁。|颜巷陋，阮途穷，冀北对辽东。|池中濯足水，门外打头风。|梁帝讲经同泰寺，汉皇置酒未央宫。|尘虑萦心，懒抚七弦绿绮；|霜华满鬓，羞看百炼青铜。|贫对富，塞对通，野叟对溪童。|鬓皤对眉绿，齿皓对唇红。|天浩浩，日融融，佩剑对弯弓。|半溪流水绿，千树落花红。|野渡燕穿杨柳雨，芳池鱼戏芰荷风。|女子眉纤，额下现一弯新月；|男儿气壮，胸中吐万丈长虹。
天对地，雨对风。大陆对长空。|山花对海树，赤日对苍穹。|雷隐隐，雾蒙蒙。日下对天中。|风高秋月白，雨霁晚霞红。|牛女二星河左右，参商两曜斗西东。|十月塞边，飒飒寒霜惊戍旅；|三冬江上，漫漫朔雪冷鱼翁。|河对汉，绿对红。雨伯对雷公。|烟楼对雪洞，月殿对天宫。|云叆叇，日曈朦。腊屐对渔蓬。|过天星似箭，吐魄月如弓。|驿旅客逢梅子雨，池亭人挹藕花风。|茅店村前，皓月坠林鸡唱韵；|板桥路上，青霜锁道马行踪。|山对海，华对嵩。四岳对三公。|宫花对禁柳，塞雁对江龙。|清暑殿，广寒宫。拾翠对题红。|庄周梦化蝶，吕望兆飞熊。|北牖当风停夏扇，南帘曝日省冬烘。|鹤舞楼头，玉笛弄残仙子月；|凤翔台上，紫箫吹断美人风。
白露凋花花不残，|凉风吹叶叶初乾。|无人解爱萧条境，|更绕衰丛一匝看。
春宵一刻值千金，|花有清香月有阴。|歌管楼台声细细，|秋千院落夜沉沉。
营州少年厌原野，|狐裘蒙茸猎城下。|虏酒千钟不醉人，|胡儿十岁能骑马。
大雪压青松，|青松挺且直。|要知松高洁，|待到雪化时。
千家山郭静朝晖，|日日江楼坐翠微。|信宿渔人还泛泛，|清秋燕子故飞飞。|匡衡抗疏功名薄，|刘向传经心事违。|同学少年多不贱，|五陵裘马自轻肥。
八月涛声吼地来，|头高数丈触山回。|须臾却入海门去，|卷起沙堆似雪堆。
年去年来白发新，|匆匆马上又逢春。|关河底事空留客？|岁月无情不贷人。|一寸丹心图报国，|两行清泪为思亲。|孤怀激烈难消遣，|漫把金盘簇五辛。
人生易老天难老，|岁岁重阳。|今又重阳，|战地黄花分外香。|一年一度秋风劲，|不似春光。|胜似春光，|寥廓江天万里霜。
力拔山兮气盖世。|时不利兮骓不逝。|骓不逝兮可奈何，|虞兮虞兮奈若何！
万里辞家事鼓鼙，|金陵驿路楚云西。|江春不肯留行客，|草色青青送马蹄。
风萧萧兮易水寒，|壮士一去兮不复还。|探虎穴兮入蛟宫，|仰天呼气兮成白虹。
庐山竹影几千秋，|云锁高峰水自流。|万里长江飘玉带，|一轮明月滚金球。|路遥西北三千界，|势压东南百万州。|美景一时观不尽，|天缘有份再来游。
逐舞飘轻袖，|传歌共绕梁。|动枝生乱影，|吹花送远香。
钟山风雨起苍黄，|百万雄师过大江。|虎踞龙盘今胜昔，|天翻地覆慨而慷。|宜将剩勇追穷寇，|不可沽名学霸王。|天若有情天亦老，|人间正道是沧桑。
赤橙黄绿青蓝紫，|谁持彩练当空舞？|雨后复斜阳，|关山阵阵苍。|当年鏖战急，|弹洞前村壁，|装点此关山，|今朝更好看。
暗虫唧唧夜绵绵，|况是秋阴欲雨天。|犹恐愁人暂得睡，|声声移近卧床前。
秋水一抹碧，|残霞几缕红。|水穷云尽处，|隐隐两三峰。
食罢一觉睡，|起来两瓯茶。|举头看日影，|已复西南斜。|乐人惜日促，|忧人厌年赊。|无忧无乐者，|长短任生涯。
田家无所有，|晚食遂为常。|菜剪三秋绿，|飧炊百日黄。|胡麻山麨样，|楚豆野麋方。|始暴松皮脯，|新添杜若浆。|葛花消酒毒，|萸蒂发羹香。|鼓腹聊乘兴，|宁知逢世昌。
天明开秀崿，|澜光媚碧堤。|风荡飘莺乱，|云行芳树低。|暮春春服美，|游驾凌丹梯。|升峤既小鲁，|登峦且怅齐。|王孙尚游衍，|蕙草正萋萋。
满园花菊郁金黄，|中有孤丛色似霜。|还似今朝歌酒席，|白头翁入少年场。
力微任重久神疲，|再竭衰庸定不支。|苟利国家生死以，|岂因祸福避趋之。|谪居正是君恩厚，|养拙刚于戍卒宜。|戏与山妻谈故事，|试吟断送老头皮。
沉沉更鼓急，|渐渐人声绝。|吹灯窗更明，|月照一天雪。
大雨落幽燕，|白浪滔天，|秦皇岛外打鱼船。|一片汪洋都不见，|知向谁边？|往事越千年，|魏武挥鞭，|东临碣石有遗篇。|萧瑟秋风今又是，|换了人间。
才饮长沙水，|又食武昌鱼。|万里长江横渡，|极目楚天舒。|不管风吹浪打，|胜似闲庭信步，|今日得宽馀。|子在川上曰：|逝者如斯夫！|风樯动，|龟蛇静，|起宏图。|一桥飞架南北，|天堑变通途。|更立西江石壁，|截断巫山云雨，|高峡出平湖。|神女应无恙，|当惊世界殊。
客心已百念，|孤游重千里。|江暗雨欲来，|浪白风初起。
浩气还太虚，|丹心照千古。|生平未报国，|留作忠魂补。
恨不抗日死，|留作今日羞。|国破尚如此，|我何惜此头。
西风烈，|长空雁叫霜晨月。|霜晨月，|马蹄声碎，|喇叭声咽。|雄关漫道真如铁，|而今迈步从头越。|从头越，|苍山如海，|残阳如血。
茶芗从臾访栖真，|闯户蔫红绝可人。|不逐群芳更代谢，|一生享用四时春。
松下茅亭五月凉，|汀沙云树晚苍苍。|行人无限秋风思，|隔水青山似故乡。
太阳初出光赫赫，|千山万山如火发。|一轮顷刻上天衢，|逐退群星与残月。
月横鹤膝影阑干，|枕石眠云几岁寒。|宇宙一身今老矣，|潇潇风雪拥袁安。
皎皎秋空八月圆，|常娥端正桂枝鲜。|一年无似如今夜，|十二峰前看不眠。
江水三千里，|家书十五行。|行行无别语，|只道早还乡。
天高云淡，|望断南飞雁。|不到长城非好汉，|屈指行程二万。|六盘山上高峰，|红旗漫卷西风。|今日长缨在手，|何时缚住苍龙？
人生若只如初见，|何事秋风悲画扇。|等闲变却故人心，|却道故人心易变。|骊山语罢清宵半，|泪雨霖铃终不怨。|何如薄幸锦衣郎，|比翼连枝当日愿。
南山新长凤凰雏，|眉目分明画不如。|年小从他爱梨栗，|长成须读五车书。
紫陌红尘拂面来，|无人不道看花回。|玄都观里桃千树，|尽是刘郎去后栽。
细雨成阴近夕阳，|湖边飞阁照寒塘。|黄花应笑关山客，|每岁登高在异乡。
月暗送湖风，|相寻路不通。|菱歌唱不彻，|知在此塘中。
春城儿女纵春游，|醉倚层台笑上楼。|满眼落花多少意，|若何无个解春愁？
冷艳全欺雪，|余香乍入衣。|春风且莫定，|吹向玉阶飞。
步步相携不觉难，|九层云外倚阑干。|忽然笑语半天上，|无限游人举眼看。
灵汜桥边多感伤，|分明湖派绕回塘。|岸花前后闻幽鸟，|湖月高低怨绿杨。|能促岁阴惟白发，|巧乘风马是春光。|何须化鹤归华表，|却数凋零念越乡。
赤甲白盐俱刺天，|闾阎缭绕接山巅。|枫林橘树丹青合，|复道重楼锦绣悬。
日落江路黑，|前村人语稀。|几家深树里，|一火夜渔归。
木兰之枻沙棠舟，|玉箫金管坐两头。|美酒樽中置千斛，|载妓随波任去留。|仙人有待乘黄鹤，|海客无心随白鸥。|屈平辞赋悬日月，|楚王台榭空山丘。|兴酣落笔摇五岳，|诗成笑傲凌沧洲。|功名富贵若长在，|汉水亦应西北流。
绿野堂开占物华，|路人指道令公家。|令公桃李满天下，|何用堂前更种花。
天津桥下冰初结，|洛阳陌上人行绝。|榆柳萧疏楼阁闲，|月明直见嵩山雪。
病骨支离纱帽宽，|孤臣万里客江干。|位卑未敢忘忧国，|事定犹须待阖棺。|天地神灵扶庙社，|京华父老望和銮。|出师一表通今古，|夜半挑灯更细看。
溪边花满枝，|百鸟带香飞。|下有一白鹭，|日斜翘石矶。
四顾山光接水光，|凭栏十里芰荷香。|清风明月无人管，|并作南楼一味凉。
草色烟光向晚凄，|望乡人自滞淮西。|风传鼓角更初转，|霜落关河斗渐低。|梦欲成时逢雁过，|愁方生处有乌啼。|家书仓卒应难达，|不是秋来醉懒题。
树色连云万叶开，|王孙不厌满庭栽。|凌霜尽节无人见，|终日虚心待凤来。|谁许风流添兴咏，|自怜潇洒出尘埃。|朱门处处多闲地，|正好移阴覆翠苔。
日净山如染，|风暄草欲薰。|梅残数点雪，|麦涨一溪云。
雨压青蓑水过犁，|鹧鸪啼滑燕飞低。|午炊烟起前村屋，|呼饭人来绿树西。
参差古殿映朝暾，|湖外烟光远见村。|昨夜桥边春雨足，|双鱼飞破落花痕。
脚踏潮头口唱歌，|吴儿从小狎风波。|自家身命浑如掷，|却为他人数鸭鹅。
春光都在柳梢头，|拣折长条插酒楼。|便作在家寒食看，|村歌社舞更风流。
晴烟漠漠柳毵毵，|不那离情酒半酣。|更把玉鞭云外指，|断肠春色在江南。
欲别牵郎衣，|郎今到何处？|不恨归来迟，|莫向临邛去。
柳叶鸣蜩绿暗，|荷花落日红酣。|三十六陂春水，|白头想见江南。
放棹乘朝色，|空明欲上天。|中秋半篙月，|初日一湖烟。|书卷随身在，|潇湘即眼前。|几时寻钓叟，|闲憩碧云边。
结伴儿童裤褶红，|手提线索骂天公。|人人夸你春来早，|欠我风筝五丈风。
豁开青冥颠，|泻出万丈泉。|如裁一条素，|白日悬秋天。
竹摇清影罩幽窗，|两两时禽噪夕阳。|谢却海棠飞尽絮，|困人天气日初长。
乳鸦啼散玉屏空，|一枕新凉一扇风。|睡起秋声无觅处，|满阶梧桐月明中。
兹晨戒流火，|商飙早已惊。|云天收夏色，|木叶动秋声。
诗人安得有青衫，|今岁和戎百万缣。|从此西湖休插柳，|剩栽桑树养吴蚕。
衙斋卧听萧萧竹，|疑是民间疾苦声。|些小吾曹州县吏，|一枝一叶总关情。
绿树阴浓夏日长，|楼台倒影入池塘。|水晶帘动微风起，|满架蔷薇一院香。
虞仲山头眺夕晖，|严公祠畔揽芳菲。|香车粉黛山如笑，|画舫笙歌水欲飞。|病客彷徨扶竹杖，|故人邂逅启荆扉。|乱余少见繁华景，|潦倒尊前未拟归。
入夏雨连绵，|茅斋剧可怜。|墙头飞瀑布，|床下涌流泉。|拥被惊还起，|移书湿又迁。|羡他枝上鸟，|叶底正安眠。
杖策临初地，|心游物天外。|云间观自在，|梵寂听无边。|出谷一声鸟，|悬崖百道泉。|问山何日破，|长老正安禅。
旧苑荒台杨柳新，|菱歌清唱不胜春。|只今惟有西江月，|曾照吴王宫里人。
春山女儿臂，|亲切抱人来。|爱此晨光好，|能令梦境开。|仙心悦云水，|幽语静楼台。|便欲长年往，|将身化绿苔。
独鸟下高树，|遥知吴苑园。|凄凉千古事，|日暮倚阊门。
吴树依依吴水流，|吴中舟楫好夷犹。|多情最是吴门月，|又送行人下秀州。
不是人间种，|移从月里来。|广寒香一点，|吹得满山开。
香红嫩绿正开时，|冷蝶饥蜂两不知。|此际最宜何处看，|朝阳初上碧梧枝。
似火山榴映小山，|繁中能薄艳中闲。|一朵佳人玉钗上，|只疑烧却翠云鬟。
万树江边杏，|新开一夜风。|满园深浅色，|照在绿波中。
忽见寒梅树，|开花汉水滨。|不知春色早，|疑是弄珠人。
天边心胆架头身，|欲拟飞腾未有因。|万里碧霄终一去，|不知谁是解绦人。
君因风送入青云，|我被人驱向鸭群。|雪颈霜毛红网掌，|请看何处不如君？
雪衣雪发青玉觜，|群捕鱼儿溪影中。|惊飞远映碧山去，|一树梨花落晚风。
风回五两月逢三，|双桨平拖水蔚蓝。|百分桃花千分柳，|冶红妖翠画江南。
水抱孤村远，|山通一径斜。|不知深树里，|还住几人家。
日日采莲去，|洲长多暮归。|弄篙莫溅水，|畏湿红莲衣。
胡蝶双双入菜花，|日长无客到田家。|鸡飞过篱犬吠窦，|知有行商来买茶。
志欲小天下，|特来登泰山。|仰观绝顶上，|犹有白云还。
天宫日暖阁门开，|独上迎春饮一杯。|无限游人遥怪我，|缘何最老最先来。
云麓烟峦知几层，|一湾溪转一湾清。|行人只在清湾裹，|尽日松声杂水声。
岸阔樯稀波渺茫，|独凭危槛思何长。|萧萧远树疏林外，|一半秋山带夕阳。
桃花浅深处，|似匀深浅妆。|春风助肠断，|吹落白衣裳。
春风先发苑中梅，|樱杏桃梨次第开。|荠花榆荚深村里，|亦道春风为我来。
春风如贵客，|一到便繁华。|来扫千山雪，|归留万国花。
高田如楼梯，|平田如棋局。|白鹭忽飞来，|点破秧针绿。
纷纷红紫已成尘，|布谷声中夏令新。|夹路桑麻行不尽，|始知身是太平人。
窗间梅熟落蒂，|墙下笋成出林。|连雨不知春去，|一晴方觉夏深。
红白莲花开共塘，|两般颜色一般香。|恰似汉殿三千女，|半似浓妆半淡妆。
绿塘摇滟接星津，|轧轧兰桡入白蘋。|应为洛神波上袜，|至今莲蕊有香尘。
平池碧玉秋波莹，|绿云拥扇青摇柄。|水宫仙子斗红妆，|轻步凌波踏明镜。
晴明风日雨干时，|草满花堤水满溪。|童子柳阴眠正着，|一牛吃过柳阴西。
见人初解语呕哑，|不肯归眠恋小车。|一夜娇啼缘底事，|为嫌衣少缕金华。
新妆宜面下朱楼，|深锁春光一院愁。|行到中庭数花朵，|蜻蜓飞上玉搔头。
肃肃花絮晚，|菲菲红素轻。|日长唯鸟雀，|春远独柴荆。|数有关中乱，|何曾剑外清。|故乡归不得，|地入亚夫营。
杏帘招客饮，|在望有山庄。|菱荇鹅儿水，|桑榆燕子梁。
春水初生乳燕飞，|黄蜂小尾扑花归。|窗含远色通书幌，|鱼拥香钩近石矶。
绿波春浪满前陂，|极目连云䎬稏肥。|更被鹭鹚千点雪，|破烟来入画屏飞。
路回临石岸，|树老出墙根。|野水合诸涧，|桃花成一村。|呼鸡过篱栅，|行酒尽儿孙。|老矣吾将隐，|前峰恰对门。
红叶满寒溪，|一路空山万木齐。|试上小楼极目望，|高低。|一片烟笼十里陂。|吠犬杂鸣鸡，|灯火荧荧归路迷。|乍逐横山时近远，|东西。|家在寒林独掩扉。
昨日青春去，|晚峰尚含妍。|虽留有馀态，|脉脉防忧煎。|幽人惜时节，|对此感流年。
乳鸭池塘水浅深，|熟梅天气半阴晴。|东园载酒西园醉，|摘尽枇杷一树金。
东窗晚无热，|北户凉有风。|尽日坐复卧，|不离一室中。|中心本无系，|亦与出门同。
鱼虾泼泼初出网，|梅杏青青已著枝。|满树嫩晴春雨歇，|行人四月过淮时。
柴门寂寂黍饭馨，|山家烟火春雨晴。|庭花蒙蒙水泠泠，|小儿啼索树上莺。
雨余溪水掠堤平，|闲看村童谢晚晴。|竹马踉蹡冲淖去，|纸鸢跋扈挟风鸣。|三冬暂就儒生学，|千耦还从父老耕。|识字粗堪供赋役，|不须辛苦慕公卿。
除夕更阑人不睡，|厌禳钝滞迎新岁；|小儿呼叫走长街，|云有痴呆召人买。
半夜呼儿趁晓耕，|羸牛无力渐艰行。|时人不识农家苦，|将谓田中谷自生。
遗庙丹青落，|空山草木长。|犹闻辞后主，|不复卧南阳。
长安一片月，|万户捣衣声。|秋风吹不尽，|总是玉关情。|何日平胡虏，|良人罢远征。
知章骑马似乘船，|眼花落井水底眠。|汝阳三斗始朝天，|道逢麴车口流涎，|恨不移封向酒泉。|左相日兴费万钱，|饮如长鲸吸百川，|衔杯乐圣称避贤。|宗之潇洒美少年，|举觞白眼望青天，|皎如玉树临风前。|苏晋长斋绣佛前，|醉中往往爱逃禅。|李白斗酒诗百篇，|长安市上酒家眠，|天子呼来不上船，|自称臣是酒中仙。|张旭三杯草圣传，|脱帽露顶王公前，|挥毫落纸如云烟。|焦遂五斗方卓然，|高谈雄辩惊四筵。
兰叶春葳蕤，|桂华秋皎洁。|欣欣此生意，|自尔为佳节。|谁知林栖者，|闻风坐相悦。|草木有本心，|何求美人折！
江南有丹橘，|经冬犹绿林。|岂伊地气暖？|自有岁寒心。|可以荐嘉客，|奈何阻重深。|运命惟所遇，|循环不可寻。|徒言树桃李，|此木岂无阴？
小奴缚鸡向市卖，|鸡被缚急相喧争。|家中厌鸡食虫蚁，|不知鸡卖还遭烹。|虫鸡于人何厚薄，|我斥奴人解其缚。|鸡虫得失无了时，|注目寒江倚山阁。
秋来相顾尚飘蓬，|未就丹砂愧葛洪。|痛饮狂歌空度日，|飞扬跋扈为谁雄。
翻手作云覆手雨，|纷纷轻薄何须数。|君不见管鲍贫时交，|此道今人弃如土。
房相西亭鹅一群，|眠沙泛浦白于云。|凤凰池上应回首，|为报笼随王右军。
马上谁家薄媚郎，|临阶下马坐人床。|不通姓字粗豪甚，|指点银瓶索酒尝。
玉露凋伤枫树林，|巫山巫峡气萧森。|江间波浪兼天涌，|塞上风云接地阴。|丛菊两开他日泪，|孤舟一系故园心。|寒衣处处催刀尺，|白帝城高急暮砧。
白帝城中云出门，|白帝城下雨翻盆。|高江急峡雷霆斗，|古木苍藤日月昏。|戎马不如归马逸，|千家今有百家存。|哀哀寡妇诛求尽，|恸哭秋原何处村？
孟冬十郡良家子，|血作陈陶泽中水。|野旷天清无战声，|四万义军同日死。|群胡归来血洗箭，|仍唱胡歌饮都市。|都人回面向北啼，|日夜更望官军至。
稚子牵衣问，|归来何太迟？|共谁争岁月，|赢得鬓边丝？
煮豆燃豆萁，|豆熟萁成灰。|熟者席上珍，|灰作田中肥。|不为同根生，|缘何甘自毁？
江汉曾为客，|相逢每醉还。|浮云一别后，|流水十年间。|欢笑情如旧，|萧疏发已斑。|何因不归去，|淮上对秋山。
离离原上草，|一岁一枯荣。|野火烧不尽，|春风吹又生。|远芳侵古道，|晴翠接荒城。|又送王孙去，|萋萋满别情。
杨花落尽子规啼，|闻道龙标过五溪。|我寄愁心与明月，|随君直到夜郎西。
一宿江乡俗事稀，|小春天热换棉衣。|偶然来到水云间，|惊起田间鸦乱飞。
无事经年别远公，|帝城钟晓忆西峰。|炉烟消尽寒灯晦，|童子开门雪满松。
早觅为龙去，|江湖莫漫游。|须知香饵下，|触口是铦钩。
寺里山因花得名，|繁英不见草纵横。|栽培剪伐须勤力，|花易凋零草易生。
读书不知味，|不如束高阁。|蠹鱼尔何如，|终日食糟粕。
草合离宫转夕晖，|孤云飘泊复何依！|山河风景元无异，|城郭人民半已非。|满地芦花和我老，|旧家燕子傍谁飞？|从今别却江南路，|化作啼鹃带血归。
四郊飞雪暗云端，|唯此宫中落旋干。|绿树碧檐相掩映，|无人知道外边寒。
小妇扶犁大妇耕，|陇头一树有啼莺。|儿童不解春何在，|只向游人多处行。
望中烟草古长洲，|不见当时麋鹿游。|满目越来溪上水，|流将春梦过杭州。
九曲池头三月三，柳毵毵。|香尘扑马喷金衔，涴春衫。|苦笋鲥鱼乡味美，梦江南。|阊门烟水晚风恬，落归帆。
来龙去脉绝无有，|突然一峰插南斗。|桂林山水奇八九，|独秀峰尤冠其首。|三百六级登其巅，|一城烟水来眼前。|青山尚且直如弦，|人生孤立何伤焉。
木落雁南度，|北风江上寒。|我家襄水曲，|遥隔楚云端。|乡泪客中尽，|孤帆天际看。|迷津欲有问，|平海夕漫漫。
红树青山日欲斜，|长郊草色绿无涯。|游人不管春将老，|来往亭前踏落花。
渭城朝雨浥轻尘，|客舍青青柳色新。|劝君更尽一杯酒，|西出阳关无故人。
昔人已乘黄鹤去，|此地空余黄鹤楼。|黄鹤一去不复返，|白云千载空悠悠。|晴川历历汉阳树，|芳草萋萋鹦鹉洲。|日暮乡关何处是，|烟波江上使人愁。
几日随风北海游，|回从扬子大江头。|臣心一片磁针石，|不指南方不肯休。
千里修书只为墙,|让他三尺又何妨?|万里长城今犹在,|不见当年秦始皇。
东南日出照高楼，|楼上离人唱石州。|总把春山扫眉黛，|不知供得几多愁？
菡萏香销翠叶残，|西风愁起绿波间。|还与韶光共憔悴，|不堪看。|细雨梦回鸡塞远，|小楼吹彻玉笙寒。|多少泪珠何限恨，|倚栏干。
肃肃凉风生，|加我林壑清。|驱烟寻涧户，|卷雾出山楹。|去来固无迹，|动息如有情。|日落山水静，|为君起松声。
逐舞飘轻袖，|传歌共绕梁。|动枝生乱影，|吹花送远香。
此地别燕丹，|壮士发冲冠。|昔时人已没，|今日水犹寒。
闻道边城苦，|今来到始知。|羞将门下曲，|唱与陇头儿。 |黠虏犹违命，|烽烟直北愁。|却教严谴妾，|不敢向松州。
野人闲种树，|树老野人前。|居止白云内，|渔樵沧海边。|呼儿采山药，|放犊饮溪泉。|自著养生论，|无烦忧暮年。
莫道儒冠误，|诗书不负人；|达而相天下，|穷则善其身。
无边绿锦织云机，|全幅青罗作地衣。|个是农家真富贵，|雪花销尽麦苗肥。
春岩瀑泉响，|夜久山已寂。|明月净松林，|千峰同一色。
偶听松梢扑鹿，|知是沙鸥来宿。|稚子莫喧哗，|恐惊他。|俄倾忽然飞去，|飞去不知何处？|我已乞归休，|报沙鸥。
仲姬题云：|人生贵极是王侯，|浮利浮名不自由。|争得似，|一扁舟，|弄月吟风归去休。|渺渺烟波一叶舟，|西风落木五湖秋。|盟鸥鹭，|傲王侯，|管甚鲈鱼不上钩。|侬往东吴震泽州，|烟波日日钓鱼舟。|山似翠，|酒如油，|醉眼看山百自由。
天边新月两头纤，|镜里晴山万点尖。|小櫂乌篷不用帘。|夜厌厌，|渐觉微风衣上添。
南枝夜来先破蕊，|泄露春消息。|偏宜雪月交，|不惹蜂蝶戏。|有时节暗香来梦里。
冰姿迥然天赋奇，|独占阳和地。|未曾着子时，|先酿调羹味，|休教画楼三弄笛。
芳心对人娇欲说，|不忍轻轻折。|溪桥淡淡烟，|茅舍澄澄月。|包藏几多春意也。
玉肌素洁香自生，|休说精神莹。|风来小院时，|月华人初静，|横窗好看清瘦影。
小玉栏杆月半掐，|嫩绿池塘春几家。|乌啼芳树丫，|燕衔黄柳花。
鲁有执长竿入城门者，|初竖执之，|不可入；|横执之，|亦不可入。|计无所出。|俄有老父至，|曰：“吾非圣人，|但见事多矣！|何不以锯中截而入？”|遂依而截之。
杨柳路尽处，|芙蓉湖上头。|虽同锦步障，|独映钿箜篌。|鸳鸯可羡头俱白，|飞去飞来烟雨秋。
江上悠悠人不问，|十年云外醉中身。|殷勤解却丁香结，|纵放繁枝散诞春。
独立阶前星又月，|帘栊偏皎洁。|霜树尽空枝，|肠断丁香结。|夜深寒不寐，|疑恨何曾歇。|凭阑干欲折，|两条玉箸为君垂，|此宵情，|谁共说。|月落霜繁深院闭，|洞房人正睡。|桐树倚雕檐，|金井临瑶砌。|晓风寒不啻，|独立成憔悴。|闲愁浑未已，|离人心绪自无端，|莫思量，|休退悔。
岭上千峰秀，|江边细草春。|今逢浣纱石，|不见浣纱人。
绿原青垅渐成尘，|汲井开园日日新。|四月带花移芍药，|不知忧国是何人！
种花满西园，|花发青楼道。|花下一禾生，|去之为恶草。
老人今年八十几，|口中零落残牙齿。|天阴伛偻带咳行，|犹向岩前种松子。
凉风吹夜雨，|萧瑟动寒林。|正有高堂宴，|能忘迟暮心。|军中宜剑舞，|塞上重笳音。|不作边城将，|谁知恩遇深？
万丈红泉落，|迢迢半紫氛。|奔流下杂树，|洒落出重云。|日照虹霓似，|天清风雨闻。|灵山多秀色，|空水共氤氲。
宿昔青云志，|蹉跎白发年。|谁知明镜里，|形影自相怜。
离别家乡岁月多，|近来人事半消磨。|惟有门前镜湖水，|春风不改旧时波。
别路云初起，|离亭叶正稀。|所嗟人异雁，|不作一行飞。
武陵溪口驻扁舟，|溪水随君向北流。|行到荆门上三峡，|莫将孤月对猿愁。
垂钓绿湾春，|春深杏花乱。|潭清疑水浅，|荷动知鱼散。|日暮待情人，|维舟绿杨岸。
刬却君山好，|平铺湘水流。|巴陵无限酒，|醉杀洞庭秋。
高馆张灯酒复清，|夜钟残月雁归声。|只言啼鸟堪求侣，|无那春风欲送行。|黄河曲里沙为岸，|白马津边柳向城。|莫怨他乡暂离别，|知君到处有逢迎。
老人七十仍沽酒，|千壶百瓮花门口。|道旁榆荚巧似钱，|摘来沽酒君肯否？
上马带吴钩，|翩翩度陇头。|小来思报国，|不是爱封侯。|万里乡为梦，|三边月作愁。|早须清黠虏，|无事莫经秋。
双旌汉飞将，|万里独横戈。|春色临关尽，|黄云出塞多。|鼓鼙悲绝漠，|烽戍隔长河。|莫断阴山路，|天骄已请和。
开帘见新月，|便即下阶拜。|细语人不闻，|北风吹裙带。
少别华阳万里游，|近南风景不曾秋。|红芳绿笋是行路，|纵有啼猿听却幽。
行多有病住无粮，|万里还乡未到乡。|蓬鬓哀吟古城下，|不堪秋气入金疮。
僻巷邻家少，|茅檐喜并居。|蒸梨常共灶，|浇薤亦同渠。|传屐朝寻药，|分灯夜读书。|虽然在城市，|还得似樵渔。
飒飒秋风生，|愁人怨离别。|含情两相向，|欲语气先咽。|心曲千万端，|悲来却难说。|别后唯所思，|天涯共明月。
箨落长竿削玉开，|君看母笋是龙材。|更容一夜抽千尺，|别却池园数寸泥，
尽道丰年瑞，|丰年事若何？|长安有贫者，|为瑞不宜多。
十二三年就试期，|五湖烟月奈相违。|何如买取胡孙弄，|一笑君王便着绯。
莫恨雕笼翠羽残，|江南地暖陇西寒。|劝君不用分明语，|语得分明出转难。
小男供饵妇搓丝，|溢榼香醪倒接䍠。|日出两竿鱼正食，|一家欢笑在南池。
漠漠轻阴晚自开，|青天白日映楼台。|曲江水满花千树，|有底忙时不肯来？
那年离别日，|只道住桐庐。|桐庐人不见，|今得广州书。
汴水通淮利最多，|生人为害亦相和。|东南四十三州地，|取尽脂膏是此河。
湘水无潮秋水阔，|湘中月落行人发。|送人发，送人归，|白蘋茫茫鹧鸪飞。
酒旗相望大堤头，|堤下连樯堤上楼。|日暮行人争渡急，|桨声幽轧满中流。
毛女峰当户，|日高头未梳。|地侵山影扫，|叶带露痕书。|松径僧寻药，|沙泉鹤见鱼。|一川风景好，|恨不有吾庐。
野色晴宜上阁看，|树阴遥映御沟寒。|豪家旧宅无人住，|空见朱门锁牡丹。
水边杨柳曲尘丝，|立马烦君折一枝。|惟有春风最相惜，|殷勤更向手中吹。
菱透浮萍绿锦池，|夏莺千啭弄蔷薇。|尽日无人看微雨，|鸳鸯相对浴红衣。
暮雨潇潇江上村，|绿林豪客夜知闻。|他时不用逃名姓，|世上如今半是君。
初闻征雁已无蝉，|百尺楼高水接天。|青女素娥俱耐冷，|月中霜里斗婵娟。
严陵滩势似云崩，|钓具归来放石层。|烟浪溅篷寒不睡，|更将枯蚌点渔灯。
渤澥声中涨小堤，|官家知后海鸥知。|蓬莱有路教人到，|应亦年年税紫芝。
天问复招魂，|无因彻帝阍。|岂知千丽句，|不敌一谗言。
牧竖持蓑笠，|逢人气傲然。|卧牛吹短笛，|耕却傍溪田。
买得晨鸡共鸡语，|常时不用等闲鸣。|深山月黑风雨夜，|欲近晓天啼一声。
去岁曾经此县城，|县民无口不冤声。|今来县宰加朱绂，|便是生灵血染成。
夫因兵死守蓬茅，|麻苎衣衫鬓发焦。|桑柘废来犹纳税，|田园荒尽尚征苗。|时挑野菜和根煮，|旋斫生柴带叶烧。|任是深山更深处，|也应无计避征徭。
日出扶桑一丈高，|人间万事细如毛。|野夫怒见不平事，|磨损胸中万古刀。
美人梳洗时，|满头间珠翠。|岂知两片云，|戴却数乡税。
蓬鬓荆钗世所稀，|布裙犹是嫁时衣。|胡麻好种无人种，|正是归时底不归？
竹帛烟销帝业虚，|关河空锁祖龙居。|坑灰未冷山东乱，|刘项原来不读书。
入市虽求利，|怜君意独真。|欲将寒涧树，|卖与翠楼人。|瘦叶几经雪，|淡花应少春。|长安重桃李，|徒染六街尘。
偶向芦花深处行，|溪光山色晚来晴。|渔家开户相迎接，|稚子争窥犬吠声。
万木已清霜，|江边村事忙。|故溪黄稻熟，|一夜梦中香。
夫戍边关妾在吴，|西风吹妾妾忧夫。|一行书信千行泪，|寒到君边衣到无？
君王城上竖降旗，|妾在深宫那得知？|十四万人齐解甲，|更无一个是男儿。
泽国江山入战图，|生民何计乐樵苏。|凭君莫话封侯事，|一将功成万骨枯。
迢迢秋夜长，|青灯半明灭。|栖鹊绕疏林，|湿萤依腐叶。|谷虚振幽响，|室静生虚白。|谁家笛数声，|吹堕西窗月。
万里指吴山，|高秋锡杖还。|别来双阙老，|归去片云闲。|师在有无外，|我婴尘土间。|居然本相别，|不要惨离颜。
有浪仰高山，|无风还练静。|秋宵谁与期？|月华三万顷。
长洲苑外草萧萧，|却算邮程岁月遥。|唯有别时今不忘，|暮烟秋雨过枫桥。
静院萧萧夜，|风声和磬声。|月穿深树出，|人上古坛行。|酒面浮花白，|酒肠似水清。|高楼一长望，|河汉正纵横。
物外山川近，|晴初景霭新。|芳郊花柳遍，|何处不宜春。
二月湖水清，|家家春鸟鸣。|林花扫更落，|径草踏还生。
惆怅阶前红牡丹，|晚来唯有两枝残。|明朝风起应吹尽，|夜惜衰红把火看。
五月榴花照眼明，|枝间时见子初成。|可怜此地无车马，|颠倒青苔落绛英。
河岸前头松树林，|树林尽处见行人。|行人又被山遮断，|风飐酒家青布巾。
无云世界秋三五，|共看蟾盘上海涯。|直到天头天尽处，|不曾私照一人家。
石如人立百千群，|处处苍崖飞白云。|山势雄奇产人杰，|荒祠端拜范希文。
流水阊门外，|秋风吹柳条。|从来送客处，|今日自魂销。
烟雨瞑濛昼景昏，|农歌四野竞纷纷。|东村群唱西村和，|南陇余音北陇闻。|麦秀新腔良有节，|竹枝遗调本无文。|不知帝力吾何有，|击壤声中又夕曛。
眼界登高更觉宽，|有秋年岁有余欢。|王弘谩送重阳酒，|贡禹羞弹旧日冠。|云壑土腥龙唾湿，|霜林木落雁声寒。|莫因公事妨行乐，|留意黄花取次看。
陈蕃县榻处，|徐孺过门时。|甘洌言游井，|荒凉虞仲祠。|看云聊弄翰，|把酒更题诗。|此日交欢意，|依依去后思。
钜邑当湖北，|官无接送劳。|水多归海近，|城半在山高。|僧寺余庭柏，|人家尽野蒿。|重游逢日暮，|惆怅促回舠。
客舍休悲柳色新，|东西南北一般春。|若知四海皆兄弟，|何处相逢非故人。
衣上征尘杂酒痕，|远游无处不销魂。|此身合是诗人未？|细雨骑驴入剑门。
苏溪亭上草漫漫，|谁倚东风十二阑。|燕子不归春事晚，|一汀烟雨杏花寒。
宰嚭亡吴国，|西施陷恶名。|浣纱春水急，|似有不平声。
春风动春心，|流目瞩山林。|山林多奇采，|阳鸟吐清音。
横风吹雨入楼斜，|壮观应须好句夸。|雨过潮平江海碧，|电光时掣紫金蛇。
一泓清可沁诗脾，|冷暖年来只自知。|流出西湖载歌舞，|回头不似在山时。
庐山东南五老峰，|青天削出金芙蓉。|九江秀色可揽结，|吾将此地巢云松。
曾为流离惯别家，|等闲挥袂客天涯。|灯前一觉江南梦，|惆怅起来山月斜。
客舟系缆柳阴旁，|湖影侵篷夜气凉。|万顷波光摇月碎，|一天风露藕花香。
踏遍青山千万重，|藤萝络络挂长松。|昭明台下寒烟覆，|虞仲坟边碧苔封。|丹井凿时飞去鸽，|涧泉流处泣潜龙。|古今多少兴亡恨，|都在声声晚寺钟。
我来陆庄如故乡，|故乡风景日凄凉。|解忧幸有盈樽酒，|慰眼新栽百亩秧。|蒲叶清波闲濯足，|荷花斜日起鸣榔。|当年李白成何事，|白发缘知万丈长。
一棹琴川路，|频年此往还。|海风寒挟雨，|戍火夜连山。|泽国龙分节，|边城虎踞关。|故人南省幕，|退食珮珊珊。
细草穿沙雪半销，|吴宫烟冷水迢迢。|梅花竹里无人见，|一夜吹香过石桥。
璧月迢迢出暮山，|素娥心事问应难。|世间最解悲圆缺，|只有方诸泪不干。
山阿有人着薜荔，|廷下缚虎眠莓苔。|手摩心语知许事，|曾见汉唐池馆来。
绊惹春风别有情，|世间谁敢斗轻盈？|楚王江畔无端种，|饿损纤腰学不成。
脉脉广川流，|驱马历长洲。|鹊飞山月曙，|蝉噪野风秋。
浓似春云淡似烟，|参差绿到大江边。|斜阳流水推篷坐，|翠色随人欲上船。
汴水东流无限春，|隋家宫阙已成尘。|行人莫上长堤望，|风起杨花愁杀人。
新丰绿树起黄埃，|数骑渔阳探使回。|霓裳一曲千峰上，|舞破中原始下来。
仙馆高寒地，|孤梅石罅生。|西湖千万树，|何似此株清。
荷花十里起香风，|云白天青一镜中。|游人忽载笙歌去，|无数鸳鸯起绿丛。
暮雨青溪上，|寒江横数峰。|孤舟溯烟水，|几处落芙蓉。|但觉沧浪远，|都忘绿酒浓。|渔郎休问姓，|同是海鸥踪。
吴王旧国水烟空，|香径无人兰叶红。|春色似怜歌舞地，|年年先发馆娃宫。
杨柳阊门路，|悠悠水岸斜。|乘舟向山寺，|着屐到渔家。|夜月红柑树，|秋风白藕花。|江天诗景好，|回日莫令赊。
染布如飞棹不停，|岸头闲话语娉娗。|裙襦颜色随年纪，|少爱桃红老佛青。
众叶绘秋色，|乱峰波上明。|云多疑树重，|风正觉帆轻。|远水群鸥小，|长空一雁平。|篷窗饶暮景，|收拾到诗情。
夕阳楼畔坐帘栊，|横抹香山暮霭浓。|江上余霞拖半紫，|云头落日逗残红。|秋原桑柘千村影，|春社牛羊一笛风。|西崦人家未昏黑，|席门灯火候归翁。
翠微深处有高楼，|海色飞来画栋浮。|落日惯招千古梦，|乱云难扫一天愁。|鱼龙气湿腾空际，|鸡犬声微出上头。|莫问潮生与潮落，|雄心久已付闲鸥。
靖安宅里当窗柳，|望驿台前扑地花。|两处春光同日尽，|居人思客客思家。
自君之出矣，|不复理残机。|思君如满月，|夜夜减清辉。
昨夜圆非今夜圆，|却疑圆处减婵娟。|一年十二度圆缺，|能得几多时少年。
百金买骏马，|千金买美人。|万金买高爵，|何处买青春？
初月如弓未上弦，|分明挂在碧霄边。|时人莫道蛾眉小，|三五团圆照满天。
退笔如山未足珍，|读书万卷始通神。|君家自有元和脚，|莫厌家鸡更问人。
绿江深见底，|高浪直翻空。|惯是湖边住，|舟轻不畏风。
泾溪石险人兢慎，|终岁不闻倾覆人。|却是平流无石处，|时时闻说有沉沦。
兰若生春夏，|芊蔚何青青。|幽独空林色，|朱蕤冒紫茎。|迟迟白日晚，|袅袅秋风生。|岁华尽摇落，|芳意竟何成。
百里西风禾黍香，|鸣泉落窦谷登场。|老牛粗了耕耘债，|啮草坡头卧夕阳。
秋风落叶满空山，|古寺残灯石壁间。|昔日经行人去尽，|寒云夜夜自飞还。
年年笛在月明楼，|倚槛看山沈隐侯。|今日夕阳流水岸，|薜萝延绿遍墙头。
年年雪里，|常插梅花醉。|挼尽梅花无好意，|赢得满衣清泪。|今年海角天涯，|萧萧两鬓生华。|看取晚来风势，|故应难看梅花。
挥毫落纸墨痕新，|几点梅花最可人。|愿借天风吹得远，|家家门巷尽成春。
定定住天涯，|依依向物华。|寒梅最堪恨，|常作去年花。
寒山吹笛唤春归，|迁客相看泪满衣，|洞庭一夜无穷雁，|不待天明尽北飞。
远逼江垠傍海壖，|落帆多是两来船。|县庭无讼乡闾富。|岁岁多收常熟田。
吴下琴川古有名，|放歌落日偶经行。|七溪流水皆通海，|十里青山半人城。|齐女墓荒秋草色，|言公家在旧琴声。|我来正值中秋夜，|一路哦诗看月明。
黄鹂巷口莺欲语，|乌鹊河头冰欲销。|绿浪东西南北水，|红栏三百九十桥。|鸳鸯荡漾双双翅，|杨柳交加万万条。|借问春风来早晚，|只从前日到今朝。
高城雄亘釜山隈，|表里山河亦壮哉。|东压岛彝三楚隔，|西分星汉九天开。|风涛挥霍金为键，|日月回旋玉作台。|海外于今称有截，|论功何愧列三台。
轻云如帏月如烛，|满载江兰泛湖曲。|吴娃向月吹短箫，|月色箫声并如玉。|玉箫声里兰气香，|月照兰舟如洞房。|清歌一曲夜山晓，|十里山塘抵许长。
来时秋雨满江楼，|归日春风度客舟。|回首荆南天一角，|月明吹笛下扬州。
溪水悠悠春自来，|草堂无主燕飞回。|隔帘惟见中庭草，|一树山榴依旧开。
勿言草卉贱，|幸宅天池中。|微根才出浪，|短干未摇风。|宁知寸心里，|蓄紫复含红。
四面垂杨十里荷，|问云何处最花多。|画楼南畔夕阳和。|天气乍凉人寂寞，|光阴须得酒消磨。|且来花里听笙歌。
玉雪窍玲珑，|纷披绿映红。|生生无限意，|只在苦心中。
巴女骑牛唱竹枝，|藕丝菱叶傍江时。|不愁日暮还家错，|记得芭蕉出槿篱。
日暮长江里，|相邀归渡头。|落花如有意，|来去逐船流。
风声杂雨夜萧萧，|倦枕昏灯梦寐劳。|报国丹心徒自许，|欺人华发不相饶。|池塘春草无新句，|篱落寒花有旧交。|起看床头三尺剑，|尚余壮气烛层霄。
人道横江好，|侬道横江恶。|一风三日吹倒山，|白浪高于瓦官阁。|海潮南去过浔阳，|牛渚由来险马当。|横江欲渡风波恶，|一水牵愁万里长。|横江西望阻西秦，|汉水东连扬子津。|白浪如山那可渡，|狂风愁杀峭帆人。|海神来过恶风回，|浪打天门石壁开。|浙江八月何如此？|涛似连山喷雪来！|横江馆前津吏迎，|向余东指海云生。|郎今欲渡缘何事？|如此风波不可行！|月晕天风雾不开，|海鲸东蹙百川回。|惊波一起三山动，|公无渡河归去来。
物性从来各一家，|谁贪寒瘦厌年华？|菊花自择风霜国，|不是春光外菊花。
待到秋来九月八，|我花开后百花杀。|冲天香阵透长安，|满城尽带黄金甲。
浅红淡白间深黄，|簇簇新妆阵阵香。|无限枝头好颜色，|可怜开不为重阳。
小皇城外芍药花，|十里五里生朝霞。|花前花后皆人家，|家家种花如桑麻。
春雨惊春清谷天，|夏满芒夏暑相连。|秋处露秋寒霜降，|冬雪雪冬小大寒。
乾坤有精物，|至宝无文章。|雕琢为世器，|真性一朝伤。
习坎疏丹壑，|朝宗合紫微。|三山巨鳌涌，|万里大鹏飞。|楼写春云色，|珠含明月辉。|会因添雾露，|方逐众川归。
暮云收尽溢清寒，|银汉无声转玉盘。|此生此夜不长好，|明月明年何处看。
能白更兼黄，|无人亦自芳。|寸心原不大，|容得许多香。
时逢三五便团圆，|满把晴光护玉栏。|天上一轮才捧出，|人间万姓仰头看。
只有天在上，|更无山与齐。|举头红日近，|回首白云低。
洞庭秋月生湖心，|层波万顷如熔金。|孤轮徐转光不定，|游气濛濛隔寒镜。|是时白露三秋中，|湖平月上天地空。|岳阳楼头暮角绝，|荡漾已过君山东。
垄上扶犁儿，|手种腹长饥。|窗下织梭女，|手织身无衣。|我愿燕赵姝，|化为嫫母姿。|一笑不值钱，|自然家国肥。
不向东山久，|蔷薇几度花。|白云还自散，|明月落谁家。
吴姬越艳楚王妃，|争弄莲舟水湿衣。|来时浦口花迎入，|采罢江头月送归。
绮陌香飘柳如线，|时光瞬息如流电。|良人何处事功名？|十载相思不相见。
碧山学士焚银鱼，|白马却走身岩居。|古人已用三冬足，|年少今开万卷余。|晴云满户团倾盖，|秋水浮阶溜决渠。|富贵必从勤苦得，|男儿须读五车书。
夜中不能寐，|起坐弹鸣琴。|薄帷鉴明月，|清风吹我襟。|孤鸿号外野，|翔鸟鸣北林。|徘徊将何见？|忧思独伤心。
柳色惊心事，|春风厌索居。|方知一杯酒，|犹胜百家书。
故人通贵绝相过，|门外真堪置雀罗。|我已幽慵僮便懒，|雨来春草一番多。
云收雨过波添，|楼高水冷瓜甜，|绿树阴垂画檐。|纱厨藤簟，|玉人罗扇轻缣。
芳草和烟暖更青，|闲门要路一时生。|年年点检人间事，|唯有春风不世情。
万点红芳血色殷，|为无名字对空山。|多因戏蝶寻香住，|少有行人辍棹攀。|若在侯门看不足，|为生江岸见如闲。|结根必竟输桃李，|长向春城紫陌间。
丝纶阁下文章静，|钟鼓楼中刻漏长。|独坐黄昏谁是伴，|紫薇花对紫薇郎。
孤兰生幽园，|众草共芜没。|虽照阳春晖，|复悲高秋月。|飞霜早淅沥，|绿艳恐休歇。|若无清风吹，|香气为谁发。
花开不并百花丛，|独立疏篱趣未穷。|宁可枝头抱香死，|何曾吹落北风中！
暖客貂鼠裘，|悲管逐清瑟。|劝客驼蹄羹，|霜橙压香橘。|朱门酒肉臭，|路有冻死骨。|荣枯咫尺异，|惆怅难再述。
倚剑白日暮，|望乡登戍楼。|北风吹羌笛，|此夜关山愁。|回首不无意，|滹河空自流。
碧云天，黄叶地，|秋色连波，|波上寒烟翠。|山映斜阳天接水，|芳草无情，|更在斜阳外。|黯乡魂，追旅思，|夜夜除非，|好梦留人睡。|明月楼高休独倚，|酒入愁肠，|化作相思泪。
燎沉香，|消溽暑。|鸟雀呼晴，|侵晓窥檐语。|叶上初阳干宿雨，|水面清圆，|一一风荷举。|故乡遥，|何日去。|家住吴门，|久作长安旅。|五月渔郎相忆否。|小楫轻舟，|梦入芙蓉浦。
征妇语征夫，|有身当殉国。|君为塞下土，|妾作山头石。
不受尘埃半点侵，|竹篱茅舍自甘心。|只因误识林和靖，|惹得诗人说到今。
疏疏淡淡，|问阿谁、堪比太真颜色。|笑杀东君虚占断，|多少朱朱白白。|雪里温柔，|水边明秀，|不借春工力。|骨清香嫩，|迥然天与奇绝。|尝记宝篽寒轻，|琐窗睡起，|玉纤纤轻摘。|漂泊天涯空瘦损，|犹有当年标格。|万里风烟，|一溪霜月，|未怕欺他得。|不如归去，|阆风有个人惜。
重华大孝，|武穆精忠。|尧眉八彩，|舜目重瞳。|商王祷雨，|汉祖歌风。|秀巡河北，|策据江东。|太宗怀鹞，|桓典乘骢。|嘉宾赋雪，|圣祖吟虹。|邺仙秋水，|宣圣春风。|恺崇斗富，|浑濬争功。|巨伯高谊，|许叔阴功。|代雨李靖，|止雹王崇。|和凝衣钵，|仁杰药笼。|义伦清节，|展获和风。
汉称七制，|唐羡三宗。|杲卿断舌，|高祖伤胸。|魏公切直，|师德宽容。|祢衡一鹗，|路斯九龙。|纯仁助麦，|丁固梦松。|韩琦芍药，|李固芙蓉。|乐羊七载，|方朔三冬。|郊祁并第，|谭尚相攻。|陶违雾豹，|韩比云龙。|洗儿妃子，|校士昭容。|彩鸾书韵，|琴操参宗。
古帝凤阁，|刺史鸡窗。|亡秦胡亥，|兴汉刘邦。|戴生独步，|许子无双。|柳眠汉苑，|枫落吴江。|鱼山警植，|鹿门隐庞。|浩从床匿，|崧避杖撞。|刘诗瓿覆，|韩文鼎扛。|愿归盘谷，|杨忆石淙。|弩名克敌，|城筑受降。|韦曲杜曲，|梦窗草窗。|灵征刍狗，|诗祸花尨。|嘉贞丝幔，|鲁直彩缸。
节逢重九海门外，|家在五湖烟水东。|还向秋山觅诗句，|伴僧吟对菊花风。
高逢白帝，|禹梦玄彝。|寅陈七策，|光进五规。|鲁恭三异，|杨震四知。|邓攸弃子，|郭巨埋儿。|公瑜嫁婢，|处道还姬。|允诛董卓，|玠杀王夔。|伯俞泣杖，|墨翟悲丝。|能文曹植，|善辩张仪。|刘公殿虎，|庄子涂龟。|唐举善相，|扁鹊名医。|韩琦焚疏，|贾岛祭诗。|康侯训侄，|良弼课儿。
荆卿一去后，|壮士多摧残。|长号易水上，|为我扬波澜。|凿井当及泉，|张帆当济川。|廉夫唯重义，|骏马不劳鞭。|人生贵相知，|何必金与钱。
敬叔受饷，|吴祜遗衣。|淳于窃笑，|司马微讥。|子房辟谷，|公信采薇。|卜商闻过，|伯玉知非。|仕治远志，|伯约当归。|商安鹑服，|章泣牛衣。|蔡陈善谑，|王葛交讥。|陶公运甓，|孟母断机。
少帝坐膝，|太子牵裾。|卫懿好鹤，|鲁隐观鱼。|蔡伦造纸，|刘向校书。|朱云折槛，|禽息击车。|耿恭拜井，|郑国穿渠。|国华取印，|添丁抹书。|细侯竹马，|宗孟银鱼。|管宁割席，|和峤专车。|冥鉴季达，|预识卢储。|宋均渡虎，|李白乘驴。|仓颉造字，|虞卿著书。|班妃辞辇，|冯诞同舆。
故关衰草遍，|离别自堪悲。|路出寒云外，|人归暮雪时。|少孤为客早，|多难识君迟。|掩泪空相向，|风尘何处期？
西山精卫，|东海麻姑。|楚英信佛，|秦政坑儒。|曹公多智，|颜子非愚。|伍员覆楚，|勾践灭吴。|君谟龙片，|王肃酪奴。|蔡衡辨凤，|义府题乌。|苏秦刺股，|李勣焚须。|介诚狂直，|端不糊涂。|毛遂脱颖，|终军弃繻。|佐卿化鹤，|次仲为乌。|韦述杞梓，|卢植楷模。|士衡黄耳，|子寿飞奴。
子晋牧豕，|仙翁祝鸡。|武王归马，|裴度还犀。|重耳霸晋，|小白兴齐。|景公禳彗，|窦俨占奎。|卓敬冯虎，|西巴释麑。|信陵捕鹞，|祖逖闻鸡。|赵苞弃母，|吴起杀妻。|陈平多辙，|李广成蹊。|烈裔刻虎，|温峤燃犀。|梁公驯雀，|茅容割鸡。
爱此江边好，|留连至日斜。|眠分黄犊草，|坐占白鸥沙。
曾于方外见麻姑，|闻说君山自古无。|元是昆仑山顶石，|海风吹落洞庭湖。
禹钧五桂，|王祐三槐。|同心向秀，|肖貌伯偕。|袁闳土室，|羊侃水斋。|敬之说好，|郭讷言佳。|陈瓘责己，|阮籍咏怀。
南湖秋水夜无烟，|耐可乘流直上天？|且就洞庭赊月色，|将船买酒白云边。
初平起石，|左慈掷杯。|名高麟阁，|功显云台。|朱熹正学，|苏轼奇才。|渊明赏菊，|和靖观梅。|鸡黍张范，|胶漆陈雷。|耿弇北道，|僧孺西台。|建封受贶，|孝基还财。|准题华岳，|绰赋天台。|台乌成兆，|屏雀为媒。|平仲无术，|安道多才。|杨亿鹤蜕，|窦武蛇胎。|湘妃泣竹，|鉏麑触槐。
孔门十哲，|殷室三仁。|晏能处己，|鸿耻因人。|文翁教士，|朱邑爱民。|太公钓渭，|伊尹耕莘。|皋惟团力，|泌仅献身。|丧邦黄皓，|误国章惇。|鞅更秦法，|普读《鲁论》。|吕诛华士，|孔戮闻人。|寿昌寻母，|董永卖身。|建安七子，|大历十人。|香山诗价，|孙济酤缗。|令严孙武，|法变张巡。
闲来无事不从容，|睡觉东窗日已红。|万物静观皆自得，|四时佳兴与人同。|道通天地有形外，|思入风云变态中。|富贵不淫贫贱乐，|男儿到此是豪雄。
谢敷处士，|宋景贤君。|景宗险韵，|刘辉奇文。|袁安卧雪，|仁杰望云。|貌疏宰相，|腹负将军。|梁亭窃灌，|曾圃误耘。|张巡军令，|陈琳檄文。|羊殖益上，|宁越弥勤。|蔡邕倒屣，|卫瓘披云。
边塞男儿重武功，|剑光如电气如虹。|人生自古谁无死？|马革裹尸是英雄！
傲倪昭谏，|茂异简言。|金书梦珏，|纱护卜藩。|童恢捕虎，|古冶持鼋。|何奇韩信，|香化陈元。|徐幹《中论》，|扬雄《法言》。|力称乌获，|勇尚孟贲。|八龙荀氏，|五豸唐门。|张瞻炊臼，|庄周鼓盆。|疏脱士简，|博奥文元。|敏修未娶，|陈峤初婚。|长公思过，|定国平冤。|陈遵投辖，|魏勃扫门。
庄生蝴蝶，|吕祖邯郸。|谢安折屐，|贡禹弹冠。|曾参务益，|庞德遗安。|穆亲杵臼，|商化芝兰。|葛洪负笈，|高凤持竿。|释之结袜，|子夏更冠。|直言唐介，|雅量刘宽。|捋须何点，|捉鼻谢安。|张华龙鲊，|闵贡猪肝。|渊材五恨，|郭奕三叹。|弘景作相，|延祖弃官。|二疏供帐，|四皓衣冠。
双双瓦雀行书案，|点点杨花入砚池。|闲坐小窗读《周易》，|不知春去几多时。
力学如力耕，|勤惰尔自知。|但使书种多，|会有岁稔时。
令威华表，|杜宇西山。|范增举玦，|羊祜探环。|沈昭狂瘦，|冯道痴顽。|陈蕃下榻，|郅恽拒关。|雪夜擒蔡，|灯夕平蛮。|郭家金穴，|邓氏铜山。|比干受策，|杨宝掌环。|晏婴能俭，|苏轼为悭。|堂开洛水，|社结香山。|腊花齐放，|春桂同攀。
爱子心无尽，|归家喜及辰。|寒衣针线密，|家信墨痕新。|见面怜清瘦，|呼儿问苦辛。|低徊愧人子，|不敢怨风尘。
太华生长松，|亭亭凌霜雪。|天与百尺高，|岂为微飙折。|桃李卖阳艳，|路人行且迷。|春光扫地尽，|碧叶成黄泥。|愿君学长松，|慎勿作桃李。|受屈不改心，|然后知君子。
两竿落日溪桥上，|半缕轻烟柳影中。|多少绿荷相倚恨，|一时回首背西风。
春风能解冻，|和煦催耕种。|裙裾微动摇，|花气时相送。|夏风草木熏，|生机自欣欣。|小立池塘侧，|荷香隔岸闻。|秋风杂秋雨，|夜凉添几许。|飕飕不绝声，|落叶悠悠舞。|冬风似虎狂，|书斋皆掩窗。|整日呼呼响，|鸟雀尽潜藏。
楚塞三湘接，|荆门九派通。|江流天地外，|山色有无中。|郡邑浮前浦，|波澜动远空。|襄阳好风日，|留醉与山翁。
粗缯大布裹生涯，|腹有诗书气自华。|厌伴老儒烹瓠叶，|强随举子踏槐花。|囊空不办寻春马，|眼乱行看择婿车。|得意犹堪夸世俗，|诏黄新湿字如鸦。
我家岷山更西住，|正见岷江发源处。|三巴春霁雪初消，|百折千回向东去。|江水东流万里长，|人今漂泊尚他乡。|烟波草色时牵恨，|风雨猿声欲断肠。
亦知戍不返，|秋至拭清砧。|已近苦寒月，|况经长别心。|宁辞捣熨倦，|一寄塞垣深。|用尽闺中力，|君听空外音。
过雨溪山净，|新晴花柳明。|来穿雨好树，|别作一家声。|故欲撩诗兴，|仍添怀友情。|惊飞苦难见，|那更绿阴成。
兰之猗猗，|扬扬其香。|众香拱之，|幽幽其芳。|不采而佩，|于兰何伤？|以日以年，|我行四方。|文王梦熊，|渭水泱泱。|采而佩之，|奕奕清芳。|雪霜茂茂，|蕾蕾于冬，|君子之守，|子孙之昌。
东城渐觉风光好，|縠皱波纹迎客棹。|绿杨烟外晓寒轻，|红杏枝头春意闹。|浮生长恨欢娱少，|肯爱千金轻一笑。|为君持酒劝斜阳，|且向花间留晚照。
息徒兰圃，|秣马华山。|流磻平皋，|垂纶长川。|目送归鸿，|手挥五弦。|俯仰自得，|游心太玄。|嘉彼钓叟，|得鱼忘筌。|郢人逝矣，|谁与尽言？
四十年来家国，|三千里地山河。|凤阁龙楼连霄汉，|玉树琼枝作烟萝，|几曾识干戈？|一旦归为臣虏，|沈腰潘鬓消磨。|最是仓皇辞庙日，|教坊犹奏别离歌，|垂泪对宫娥。
滕王高阁临江渚，|佩玉鸣鸾罢歌舞。|画栋朝飞南浦云，|珠帘暮卷西山雨。|闲云潭影日悠悠，|物换星移几度秋。|阁中帝子今何在？|槛外长江空自流。
洛阳访才子，|江岭作流人。|闻说梅花早，|何如北地春
木落水尽千岩枯，|迥然吾亦见真吾。|坐对韦编灯动壁，|高歌夜半雪压庐。|地炉茶鼎烹活火，|一清足称读书者。|读书之乐何处寻？|数点梅花天地心。
黄金错刀白玉装，|夜穿窗扉出光芒。|丈夫五十功未立，|提刀独立顾八荒。|京华结交尽奇士，|意气相期共生死。|千年史册耻无名，|一片丹心报天子。|尔来从军天汉滨，|南山晓雪玉嶙峋。|呜呼！|楚虽三户能亡秦，|岂有堂堂中国空无人！
淡烟疏雨间斜阳，|江色鲜明海气凉。|蜃散云收破楼阁，|虹残水照断桥梁。|风翻白浪花千片，|雁点青天字一行。|好着丹青图写取，|题诗寄与水曹郎。
清秋新霁与君同，|江上高楼倚碧空。|酒尽露零宾客散，|更更更漏月明中。
孤云将野鹤，|岂向人间住。|莫买沃洲山，|时人已知处。
二月湖水清，|家家春鸟鸣。|林花扫更落，|径草踏还生。|酒伴来相命，|开尊共解酲。|当杯已入手，|歌妓莫停声。
我居北海君南海，|寄雁传书谢不能。|桃李春风一杯酒，|江湖夜雨十年灯。|持家但有四立壁，|治病不蕲三折肱。|想得读书头已白，|隔溪猿哭瘴溪藤。
陇水何年有，|潺潺逼路旁。|东西流不歇，|曾断几人肠。
洞庭叶未下，|潇湘秋欲生。|高斋今夜雨，|独卧武昌城。|重以桑梓念，|凄其江汉情。|不知天外雁，|何事乐长征？
三万里河东入海，|五千仞岳上摩天。|遗民泪尽胡尘里，|南望王师又一年。
陟彼北芒兮，噫！|顾瞻帝京兮，噫！|宫阙崔嵬兮，噫！|民之劬劳兮，噫！|辽辽未央兮，噫！
秋风清，|秋月明，|落叶聚还散，|寒鸦栖复惊。|相思相见知何日？|此时此夜难为情！
山围故国周遭在，|潮打空城寂寞回。|淮水东边旧时月，|夜深还过女墙来。
尽道隋亡为此河，|至今千里赖通波。|若无水殿龙舟事，|共禹论功不较多。
一晴一雨路干湿，|半淡半浓山叠重。|远草平中见牛背，|新秧疏处有人踪。
孟夏草木长，|绕屋树扶疏。|众鸟欣有托，|吾亦爱吾庐。|既耕亦已种，|时还读我书。|穷巷隔深辙，|颇回故人车。|欢言酌春酒，|摘我园中蔬。|微雨从东来，|好风与之俱。|泛览周王传，|流观山海图。|俯仰终宇宙，|不乐复何如？
六月苕溪路，|人看似若耶。|渔罾挂棕树，|酒舫出荷花。|碧水千塍共，|青山一道斜。|人间无限事，|不厌是桑麻。
暗淡轻黄体性柔，|情疏迹远只香留。|何须浅碧深红色，|自是花中第一流。|梅定妒，菊应羞，|画栏开处冠中秋。|骚人可煞无情思，|何事当年不见收。
海色雨中开，|涛飞江上台。|声驱千骑疾，|气卷万山来。|绝岸愁倾覆，|轻舟故溯洄。|鸱夷有遗恨，|终古使人哀！
镜湖三百里，|菡萏发荷花。|五月西施采，|人看隘若耶。|回舟不待月，|归去越王家。
黄芦岸白蘋渡口，|绿柳堤红蓼滩头。|虽无刎颈交，|却有忘机友，|点秋江白鹭沙鸥。|傲杀人间万户侯，|不识字烟波钓叟。
夹岸复连沙，|枝枝摇浪花。|月明浑似雪，|无处认渔家。
新竹高于旧竹枝，|全凭老干为扶持。|下年再有新生者，|十丈龙孙绕凤池。
天寒水鸟自相依，|十百为群戏落晖。|过尽行人都不起，|忽闻冰响一齐飞。
洛阳城东西，|长作经时别。|昔去雪如花，|今来花似雪。
夏条绿已密，|朱萼缀明鲜。|炎炎日正午，|灼灼火俱燃。|翻风适自乱，|照水复成妍。|归视窗间字，|荧煌满眼前。
此马非凡马，|房星本是星。|向前敲痩骨，|犹自带铜声。
一担干柴古渡头，|盘缠一日颇优游。|归来涧底磨刀斧，|又作全家明日谋。
竹摇清影罩幽窗，|两两时禽噪夕阳。|谢却海棠飞尽絮，|困人天气日初长。
映门淮水绿，|留骑主人心。|明月随良掾，|春潮夜夜深。
春水满四泽，|夏云多奇峰。|秋月扬明辉，|冬岭秀寒松。
岁月人间促，|烟霞此地多。|殷勤竹林寺，|更得几回过。
秋荷一滴露，|清夜坠玄天。|将来玉盘上，|不定始知圆。
漠漠秋云起，|稍稍夜寒生。|但觉衣裳湿，|无点亦无声。
禹庙空山里，|秋风落日斜。|荒庭垂橘柚，|古屋画龙蛇。|云气生虚壁，|江声走白沙。|早知乘四载，|疏凿控三巴。
此地别燕丹，|壮士发冲冠。|昔时人已没，|今日水犹寒。
楚汉英雄今寂寞，|两城相倚旧封疆。|荒台落日酣红叶，|古墓秋风老白杨。|岂是有为增感慨？|便令无事亦凄凉。|徘徊望尽东南地，|芦苇萧萧野水黄。
边地莺花少，|年来未觉新。|美人天上落，|龙塞始应春。
掷柳迁乔太有情，|交交时作弄机声。|洛阳三月花如锦，|多少工夫织得成。
两岸舟船各背驰，|波痕交涉亦难为。|只余鸥鹭无拘管，|北去南来自在飞。
九日重阳节，|开门有菊花。|不知来送酒，|若个是陶家。
寂历秋江渔火稀，|起看残月映林微。|波光水鸟惊犹宿，|露冷流萤湿不飞。
自爱新梅好，|行寻一径斜。|不教人扫石，|恐损落来花。
垂钓坐磐石，|水清心亦闲。|鱼行潭树下，|猿挂岛藤间。|游女昔解佩，|传闻于此山。|求之不可得，|沿月棹歌还。
山中相送罢，|日暮掩柴扉。|春草明年绿，|王孙归不归？
怀君属秋夜，|散步咏凉天。|空山松子落，|幽人应未眠。
金炉香烬漏声残，|剪剪轻风阵阵寒。|春色恼人眠不得，|月移花影上栏杆。
南登杜陵上，|北望五陵间。|秋水明落日，|流光灭远山。
圆魄上寒空，|皆言四海同。|安知千里外，|不有雨兼风。
日暮田家远，|山中勿久淹。|归人须早去，|稚子望陶潜。
读书切戒在慌忙，|涵泳工夫兴味长。|未晓不妨权放过，|切身须要急思量。
自小多才学，|平生志气高。|别人怀宝剑，|我有笔如刀。|朝为田舍郎，|暮登天子堂。|将相本无种，|男儿当自强。
万丈红泉落，|迢迢半紫氛。|奔流下杂树，|洒落出重云。|日照虹霓似，|天清风雨闻。|灵山多秀色，|空水共氤氲。
岭上白云朝未散，|田中青麦旱将枯。|自生自灭成何事，|能逐东风作雨无？
无事经年别远公，|帝城钟晓忆西峰。|炉烟消尽寒灯晦，|童子开门雪满松。
楚江微雨里，|建业暮钟时。|漠漠帆来重，|冥冥鸟去迟。|海门深不见，|浦树远含滋。|相送情无限，|沾襟比散丝。
新词宛转递相传，|振袖倾鬟风露前。|月落乌啼云雨散，|游童陌上拾花钿。
鸳鸯离别伤，|人意似鸳鸯。|试取鸳鸯看，|多应断寸肠。
八风舞遥翮，|九野弄清音。|一摧云间志，|为君苑中禽。
人怜直节生来瘦，|自许高材老更刚。|曾与蒿藜同雨露，|终随松柏到冰霜。
庭除一古桐，|耸干入云中。|枝迎南北鸟，|叶送往来风。
高梧百尺夜苍苍，|乱扫秋星落晓霜。|如何不向西州植，|倒挂绿毛幺凤皇。
吴树燕云断尺书，|迢迢两地恨何如？|梦魂不惮长安远，|几度乘风问起居。
江月去人只数尺，|风灯照夜欲三更。|沙头宿鹭联拳静，|船尾跳鱼拨剌鸣。
风林纤月落，|衣露净琴张。|暗水流花径，|春星带草堂。|检书烧烛短，|看剑引杯长。|诗罢闻吴咏，|扁舟意不忘。
万象欲焦枯，|一雨足沾濡。|天地回生意，|风云起壮图。|农夫，舞破蓑衣绿。|和余，欢喜的无是处。
北湖南埭水漫漫，|一片降旗百尺竿。|三百年间同晓梦，|钟山何处有龙蟠。
未及前贤更勿疑，|递相祖述复先谁。|别裁伪体亲风雅，|转益多师是汝师。
怒发冲冠，|凭栏处，|潇潇雨歇。|抬望眼，|仰天长啸，|壮怀激烈。|三十功名尘与土，|八千里路云和月。|莫等闲，|白了少年头，|空悲切。|靖康耻，|犹未雪。|臣子恨，|何时灭？|驾长车，|踏破贺兰山缺。|壮志饥餐胡虏肉，|笑谈渴饮匈奴血。|待从头，|收拾旧山河，|朝天阙。
三过平山堂下，|半生弹指声中。|十年不见老仙翁。|壁上龙蛇飞动。|欲吊文章太守，|仍歌杨柳春风。|休言万事转头空。|未转头时皆梦。
渔家在江口，|潮水入柴扉。|行客欲投宿，|主人犹未归。|竹深村路远，|月出钓船稀。|遥见寻沙岸，|春风动草衣。
中庭地白树栖鸦，|冷露无声湿桂花。|今夜月明人尽望，|不知秋思落谁家。
粉堕百花洲，|香残燕子楼。|一团团、逐对成毬。|飘泊亦如人命薄，|空缱绻，|说风流。|草木也知愁，|韶华竟白头！|叹今生、谁舍谁收？|嫁与东风春不管，|凭尔去，忍淹留。
人生到处知何似，|应似飞鸿踏雪泥。|泥上偶然留指爪，|鸿飞那复计东西。|老僧已死成新塔，|坏壁无由见旧题。|往日崎岖还记否，|路长人困蹇驴嘶。
春愁难遣强看山，|往事惊心泪欲潸。|四百万人同一哭，|去年今日割台湾。
我住长江头，|君住长江尾。|日日思君不见君，|共饮长江水。|此水几时休，|此恨何时已。|只愿君心似我心，|定不负相思意。
绿草蔓如丝，|杂树红英发。|无论君不归，|君归芳已歇。
日落沙明天倒开，|波摇石动水萦回。|轻舟泛月寻溪转，|疑是山阴雪后来。
水作青龙盘石堤，|桃花夹岸鲁门西。|若教月下乘舟去，|何啻风流到剡溪？
望海楼明照曙霞，|护江堤白踏晴沙。|涛声夜入伍员庙，|柳色春藏苏小家。|红袖织绫夸柿蒂，|青旗沽酒趁梨花。|谁开湖寺西南路，|草绿裙腰一道斜。
春对夏，喜对哀，|大手对长才。|风清对月朗，|地辟对天开。|游阆苑，醉蓬莱，|七政对三台。|青龙壶老杖，|白燕玉人钗。|香风十里望仙阁，|明月一天思子台。|玉橘冰桃，|王母几因求道降；|莲舟藜杖，|真人原为读书来。|朝对暮，去对来，|庶矣对康哉。|马肝对鸡肋，|杏眼对桃腮。|佳兴适，好怀开。|朔雪对春雷。|云移鳷鹊观，|日晒凤凰台。|河边淑气迎芳草，|林下轻风待落梅。|柳媚花明，|燕语莺声浑是笑；|松号柏舞，|猿啼鹤唳总成哀。|忠对信，博对赅，|忖度对疑猜。|香消对烛暗，|鹊喜对蛩哀。|金花报，玉镜台，|倒斝对衔杯。|岩巅横老树，|石磴覆苍苔。|雪满山中高士卧，|月明林下美人来。|绿柳沿堤，|皆因苏子来时种；|碧桃满观，|尽是刘郎去后栽。
试说途中景，|方知别后心。|行人日暮少，|风雪乱山深。
客心争日月，|来往预期程。|秋风不相待，|先至洛阳城。
当年只自守空帷，|梦里关山觉别离。|不见乡书传雁足，|唯看新月吐蛾眉。
莲对菊，凤对麟，|浊富对清贫。|渔庄对蟹舍，|松盖对花茵。|萝月叟，葛天民，|国宝对家珍。|草迎金埒马，|花醉玉楼人。|巢燕三春尝唤友，|塞鸿八月始来宾。|古往今来，|谁见泰山曾作砺；|天长地久，|人传沧海几扬尘。|兄对弟，吏对民，|父子对君臣。|勾丁对补甲，|赴卯对同寅。|折桂客，簪花人，|四皓对三仁。|王乔云外舄，|郭泰雨中巾。|人交好友求三益，|士有贤妻备五伦。|文教南宣，|武帝平蛮开百越；|义旗西指，|韩侯扶汉卷三秦。|申对午，侃对訚，|阿魏对茵陈。|楚兰对湘芷，|碧柳对青筠。|花馥馥，叶蓁蓁，|粉颈对朱唇。|曹公奸似鬼，|尧帝智如神。|南阮才郎羞北富，|东邻丑女效西颦。|色艳北堂，|草号忘忧忧甚事；|香浓南国，|花名含笑笑何人。
门掩松萝一径深，|偶携藜杖出前林。|谁知尽日看山坐，|万古兴亡总在心。
牛羊下来久，|各已闭柴门。|风月自清夜，|江山非故园。|石泉流暗壁，|草露滴秋根。|头白灯明里，|何须花烬繁。
忧对喜，戚对欣，|《二典》对《三坟》。|佛经对仙语，|夏耨对春耘。|烹早韭，剪春芹，|暮雨对朝云。|竹间斜白接，|花下醉红裙。|掌握灵符五岳箓，|腰悬宝剑七星纹。|金锁未开，|上相趋听宫漏永；|珠帘乍卷，|群僚仰对御炉熏。|词对赋，懒对勤，|类聚对群分。|鸾箫对凤笛，|带草对香芸。|燕许笔，柳韩文，|旧话对新闻。|赫赫周南仲，|翩翩晋右军。|六国说成苏子业，|两京收复郭公勋。|汉阙陈书，|侃侃忠言推贾谊；|唐廷对策，|岩岩直谏有刘羵。|言对笑，绩对勋，|鹿豕对羊羵。|星冠对月扇，|把袂对书裙。|汤事葛，说兴殷，|萝月对松云。|西池青鸟使，|北塞黑鸦军。|文武成康为一代，|魏吴蜀汉定三分。|桂苑秋宵，|明月三杯邀曲客；|松亭夏日，|薰风一曲奏桐君。
呢喃燕子语梁间，|底事来惊梦里闲。|说与旁人浑不解，|杖藜携酒看芝山。
卑对长，季对昆，|永巷对长门。|山亭对水阁，|旅舍对军屯。|杨子渡，谢公墩，|德重对年尊。|承乾对出震，|叠坎对重坤。|志士报君思犬马，|仁王养老察鸡豚。|远水平沙，|有客放舟桃叶渡；|斜风细雨，|何人携榼杏花村。|君对相，祖对孙，|夕照对朝暾。|兰台对桂殿，|海岛对山村。|碑堕泪，赋招魂，|报怨对怀恩。|陵埋金吐气，|田种玉生根。|相府珠帘垂白昼，|边城画角动黄昏。|枫叶半山，|秋去烟霞堪倚杖；|梨花满地，|夜来风雨不开门。
秋月颜色冰，|老客志气单。|冷露滴梦破，|峭风梳骨寒。|席上印病文，|肠中转愁盘。|疑怀无所凭，|虚听多无端。|梧桐枯峥嵘，|声响如哀弹。
家对国，治对安，|地主对天官。|坎男对离女，|周诰对殷盘。|三三暖，九九寒，|杜撰对包弹。|古壁蛩声匝，|闲亭鹤影单。|燕出帘边春寂寂，|莺闻枕上漏珊珊。|池柳烟飘，|日夕郎归青琐闼；|砌花雨过，|月明人倚玉栏干。|肥对痩，窄对宽，|黄犬对青鸾。|指环对腰带，|洗钵对投竿。|诛佞剑，进贤冠，|画栋对雕栏。|双垂白玉箸，|九转紫金丹。|陕右棠高怀召伯，|河南花满忆潘安。|陌上芳春，|弱柳当风披彩线；|池中清晓，|碧荷承露捧珠盘。|行对卧，听对看，|鹿洞对鱼滩。|蛟腾对豹变，|虎踞对龙蟠。|风凛凛，雪漫漫，|手辣对心酸。|莺莺对燕燕，|小小对端端。|蓝水远从千涧落，|玉山高并两峰寒。|至圣不凡，|嬉戏六龄陈俎豆；|老莱大孝，|承欢七秩舞斑斓。
林对坞，岭对湾，|昼永对春闲。|谋深对望重，|任大对投艰。|裙袅袅，佩珊珊，|守塞对当关。|密云千里合，|新月一钩弯。|叔宝君臣皆纵逸，|重华父母是嚚顽。|名动帝畿，|西蜀三苏来日下；|壮游京洛，|东吴二陆起云间。|骄对傲，吝对悭，|讨逆对平蛮。|忠肝对义胆，|雾鬓对云鬟。|埋笔冢，烂柯山，|月貌对天颜。|龙潜终得跃，|鸟倦亦知还。|陇树飞来鹦鹉绿，|池筠密处鹧鸪斑。|秋露横江，|苏子月明游赤壁；|冻云迷岭，|韩公雪拥过蓝关。
乐羊为魏将，|食子殉军功。|骨肉且相薄，|他人安得忠。|吾闻中山相，|乃属放麑翁。|孤兽犹不忍，|况以奉君终。
晨对午，夏对冬，|下饷对高舂。|青春对白昼，|古柏对苍松。|垂钓客，荷锄翁，|仙鹤对神龙。|凤冠珠闪烁，|螭带玉玲珑。|三元及第才千顷，|一品当朝禄万钟。|花萼楼间，|仙李盘根调国脉；|沉香亭畔，|娇杨擅宠起边风。|清对淡，薄对浓，|暮鼓对晨钟。|山茶对石菊，|烟锁对云封。|金菡萏，玉芙蓉，|绿绮对青锋。|早汤先宿酒，|晚食继朝饔。|唐库金钱能化蝶，|延津宝剑会成龙。|巫峡浪传，|云雨荒唐神女庙；|岱宗遥望，|儿孙罗列丈人峰。|繁对简，叠对重，|意懒对心慵。|仙翁对释伴，|道范对儒宗。|花灼灼，草茸茸，|浪蝶对狂蜂。|数竿君子竹，|五树大夫松。|高皇灭项凭三杰，|虞帝承尧殛四凶。|内苑佳人，|满地风光愁不尽；|边关过客，|连天烟草恨无穷。
栖鸦流水点秋光，|爱此萧疏树几行。|不与行人绾离别，|赋成谢女雪飞香。
泉对石，干对枝，|吹竹对弹丝。|山亭对水榭，|鹦鹉对鸬鹚。|五色笔，十香词，|泼墨对传卮。|神奇韩幹画，|雄浑李陵诗。|几处花街新夺锦，|有人香径淡凝脂。|万里烽烟，|战士边头争保塞；|一犁膏雨，|农夫村外尽乘时。|菹对醢，赋对诗，|点漆对描脂。|瑶簪对珠履，|剑客对琴师。|沽酒价，买山赀，|国色对仙姿。|晚霞明似锦，|春雨细如丝。|柳绊长堤千万树，|花横野寺两三枝。|紫盖黄旗，|天象预占江左地；|青袍白马，|童谣终应寿阳儿。|箴对赞，缶对卮，|萤焰对蚕丝。|轻裾对长袖，|瑞草对灵芝。|流涕策，断肠诗，|喉舌对腰肢。|云中熊虎将，|天上凤麟儿。|禹庙千年垂橘柚，|尧阶三尺覆茅茨。|湘竹含烟，|腰下轻纱笼玳瑁；|海棠经雨，|脸边清泪湿胭脂。|争对让，望对思，|野葛对山栀。|仙风对道骨，|天造对人为。|专诸剑，博浪椎，|经纬对干支。|位尊民物主，|德重帝王师。|望切不妨人去远，|心忙无奈马行迟。|金屋闭来，|赋乞茂陵题柱笔；|玉楼成后，|记须昌谷负囊词。
贤对圣，是对非，|觉奥对参微。|鱼书对雁字，|草舍对柴扉。|鸡晓唱，雉朝飞，|红痩对绿肥。|举杯邀月饮，|骑马踏花归。|黄盖能成赤壁捷，|陈平善解白登危。|太白书堂，|瀑泉垂地三千丈；|孔明祠庙，老柏参天四十围。|戈对甲，幄对帏，|荡荡对巍巍。|严滩对邵圃，|靖菊对夷薇。|占鸿渐，采凤飞，|虎榜对鸾旗。|心中罗锦绣，|口内吐珠玑。|宽宏豁达高皇量，|叱咤喑哑霸主威。|灭项兴刘，|狡兔尽时走狗死；|连吴拒魏，|貔貅屯处卧龙归。|衰对盛，密对稀，|祭服对朝衣。|鸡窗对雁塔，|秋榜对春闱。|乌衣巷，|燕子矶，|久别对初归。|天姿真窈窕，|圣德实光辉。|蟠桃降阙来金母，|岭荔红尘进玉妃。|灞上军营，|亚父愤心撞玉斗；|长安酒市，|谪仙狂兴典银龟。
羹对饭，柳对榆，|短袖对长裾。|鸡冠对凤尾，|芍药对芙蕖。|周有若，汉相如，|王屋对匡庐。|月明山寺远，|风细水亭虚。|壮士腰间三尺剑，|男儿腹内五车书。|疏影暗香，|和靖孤山梅蕊放；|轻阴清昼，|渊明旧宅柳条舒。|吾对汝，尔对余，|选授对升除。|书橱对药柜，|耒耜对耰锄。|参虽鲁，回不愚，|阀阅对阎闾。|诸侯千乘国，|命妇七香车。|穿云采药闻仙犬，|踏雪寻梅策蹇驴。|玉兔金乌，|二气精灵为日月；|洛龟河马，|五行生克在《图》《书》。|欹对正，密对疏，|囊橐对苞苴。|罗浮对壶峤，|水曲对山纡。|骖鹤驾，侍鸾舆，|桀溺对长沮。|搏虎卞庄子，|当熊冯婕妤。|南阳高士吟《梁父》，|西蜀才人赋《子虚》。|三径风光，|白石黄花供杖履；|五湖烟景，|青山绿水任樵渔。
寸寸山河寸寸金，|侉离分裂力谁任？|杜鹃再拜忧天泪，|精卫无穷填海心。
红对白，有对无，|布谷对提壶。|毛锥对羽扇，|天阙对皇都。|谢蝴蝶，郑鹧鸪，|蹈海对归湖。|花肥春雨润，|竹痩晚风疏。|麦饭豆糜终创汉，|莼羹鲈脍竟归吴。|琴调轻弹，|杨柳月中潜去听；|酒旗斜挂，|杏花村里共来沽。|罗对绮，茗对蔬，|柏秀对松枯。|中元对上巳，|返璧对还珠。|云梦泽，洞庭湖，|玉烛对冰壶。|苍头犀角带，|绿鬓象牙梳。|松阴白鹤声相应，|镜里青鸾影不孤。|竹户半开，|对牖未知人在否；|柴门深闭，|停车还有客来无？|宾对主，婢对奴，|宝鸭对金凫。|升堂对入室，|鼓瑟对投壶。|觇合璧，颂联珠，|提瓮对当垆。|仰高红日近，|望远白云孤。|歆向秘书窥二酉，|机云芳誉动三吴。|祖饯三杯，|老去常斟花下酒；|荒田五亩，|归来独荷月中锄。|君对父，魏对吴，|北岳对西湖。|菜蔬对茶荈，|苣藤对菖蒲。|梅花数，竹叶符，|廷议对山呼。|《两都》班固赋，|《八阵》孔明图。|田庆紫荆堂下萎，|王裒青柏墓前枯。|出塞中郎，|羝有乳时归汉室；|质秦太子，|马生角日返燕都。
蓬莱正殿压金鳌，|红日初生碧海涛。|闲著五门遥北望，|柘黄新帕御床高。
真成薄命久寻思，|梦见君王觉后疑。|火照西宫知夜饮，|分明复道奉恩时。
鸾对凤，犬对鸡，|塞北对关西。|长生对益智，|老幼对旄倪。|颁竹策，剪桐圭，|剥枣对蒸梨。|线腰如弱柳，|嫩手似柔荑。|狡兔能穿三穴隐，|鹪鹩权借一枝栖。|甪里先生，|策杖垂绅扶少主；|於陵仲子，|辟纑织屦赖贤妻。|鸣对吠，泛对栖，|燕语对莺啼。|珊瑚对玛瑙，|琥珀对玻璃。|绛县老，伯州犁，|测蠡对燃犀。|榆槐堪作荫，|桃李自成蹊。|投巫救女西门豹，|赁浣逢妻百里奚。|阙里门墙，|陋巷规模原不陋；|隋堤基址，|迷楼踪迹已全迷。|燕对赵，楚对齐，|柳岸对桃蹊。|纱窗对绣户，|画阁对香闺。|修月斧，上天梯，|螮蝀对虹霓。|行乐游春圃，|工谀病夏畦。|李广不封空射虎，|魏明得立为存麑。|按辔徐行，|细柳功成劳主敬；|闻声悄卧，|临泾名震止儿啼。
荷叶罗裙一色裁，|芙蓉向脸两边开。|乱入池中看不见，|闻歌始觉有人来。
园花落尽路花开，|白白红红各自媒。|莫问早行奇绝处，|四方八面野香来。
宿云散洲渚，|晓日明村坞。|高树临清池，|风惊夜来雨。|予心适无事，|偶此成宾主。
门对户，陌对街，|枝叶对根荄。|斗鸡对挥麈，|凤髻对鸾钗。|登楚岫，渡秦淮，|子犯对夫差。|石鼎龙头缩，|银筝雁翅排。|百年《诗》《礼》延馀庆，|万里风云入壮怀。|能辨名伦，|死矣野哉悲季路；|不由径窦，|生乎愚也有高柴。|冠对履，袜对鞋，|海角对天涯。|鸡人对虎旅，|六市对三街。|陈俎豆，戏堆埋，|皎皎对皑皑。|贤相聚东阁，|良朋集小斋。|梦里山川书《越绝》，|枕边风月记《齐谐》。|三径萧疏，|彭泽高风怡五柳；|六朝华贵，|琅琊佳气毓三槐。|勤对俭，巧对乖，|水榭对山斋。|冰桃对雪藕，|漏箭对更牌。|寒翠袖，贵荆钗，|慷慨对诙谐。|竹径风声籁，|花蹊月影筛。|携囊佳韵随时贮，|荷锄沉酣到处埋。|江海孤踪，|雪浪风涛惊旅梦；|乡关万里，|烟峦云树切归怀。|杞对梓，桧对楷，|水泊对山崖。|舞裙对歌袖，|玉陛对瑶阶。|风入袂，月盈怀，|虎兕对狼豺。|马融堂上帐，|羊侃水中斋。|北面黉宫宜释菜，|东巡岱畤定燔柴。|锦缆春江，|横笛洞萧通碧落；|华灯夜月，|遗簪堕翠遍香街。
数日秋风欺病夫，|尽吹黄叶下庭芜。|林疏放得遥山出，|又被云遮一半无。
少闻鸡声眠，|老听鸡声起。|千古万代人，|消磨数声里。
闲坐夜明月，幽人弹素琴。|忽闻悲风调，宛若寒松吟。|白雪乱纤手，绿水清虚心。|钟期久已没，世上无知音。
瞿塘峡口水烟低，|白帝城头月向西。|唱到竹枝声咽处，|寒猿闇鸟一时啼。
竹枝苦怨怨何人？|夜静山空歇又闻。|蛮儿巴女齐声唱，|愁杀江楼病使君。
巴东船舫上巴西，|波面风生雨脚齐。|水蓼冷花红簇簇，|江蓠湿叶碧凄凄。
江畔谁人唱竹枝？|前声断咽后声迟。|怪来调苦缘词苦，|多是通州司马诗。
浩荡离愁白日斜，|吟鞭东指即天涯。|落红不是无情物，|化作春泥更护花。
衰残归未遂，寂寞此宵情。 |旧国馀千里，新年隔数更。 |寒犹近北峭，风渐向东生。 |惟见长安陌，晨钟度火城。 |殷勤惜此夜，此夜在逡巡。 |烛尽年还别，鸡鸣老更新。 |傩声方去病，酒色已迎春。 |明日持杯处，谁为最后人。
梅子黄时日日晴，|小溪泛尽却山行。|绿阴不减来时路，|添得黄鹂四五声。
故园望断欲何如，|楚水吴山万里馀。|今日因君访兄弟，|数行乡泪一封书。
修条拂层汉。|密叶障天浔。|凌风知劲节。|负雪见贞心。
奇对偶，只对双。|大海对长江。|金盘对玉盏，|宝烛对银釭。|朱漆槛，碧纱窗。|舞调对歌腔。|汉兴推马武，|夏谏著龙逄。|四收列国群王服，|三筑高城众敌降。|跨凤登台，|潇洒仙姬秦弄玉；|斩蛇当道，|英雄天子汉刘邦。|颜对貌，像对庞。|步辇对徒杠。|停针对搁竺，|意懒对心降。|灯闪闪，月幢幢。|揽辔对飞艭。|柳堤驰骏马，|花院吠村尨。|酒量微酬琼香颊，|香尘没印玉莲双。|诗写丹枫，|韩夫幽怀流节水；|泪弹斑竹，|舜妃遗憾积湡江。
寒对暑，日对年。|蹴鞠对秋千。|丹山对碧水，|淡雨对覃烟。|歌婉转，貌婵娟。|雪鼓对云笺。|荒芦栖南雁，|疏柳噪秋蝉。|洗耳尚逢高士笑，|折腰肯受小儿怜。|郭泰泛舟，|折角半垂梅子雨；|山涛骑马，|接蘺倒着杏花天。|轻对重，肥对坚。|碧玉对青钱。|郊寒对岛瘦，|酒圣对诗仙。|依玉树，步金莲。|凿井对耕田。|杜甫春宵立，|边韶白昼眠。|豪饮客吞波底月，|酣游人醉水中天。|斗草青郊，|几行宝马嘶金勒；|看花紫陌，|千里香车拥翠钿。|吟对咏，授对传。|乐矣对凄然。|风鹏对雪雁，|董杏对周莲。|春九十，岁三千。|钟鼓对管弦。|入山逢宰相，|无事即神仙。|霞映武陵桃淡淡，|烟荒隋堤柳绵绵。|七碗月团，|啜罢清风生腋下；|三杯云液，|饮余红雨晕腮边。|中对外，后对先。|树下对花前。|玉桂对金屋，|叠嶂对平川。|孙子策，祖生鞭。|盛席对华筵。|解醉知茶力，|消愁识酒权。|丝剪芰荷开东沼，|锦妆凫雁泛温泉。|帝女衔石，|海中遗魄为精卫；|蜀王叫月，|枝上游魂化杜鹃。
琴对管，釜对瓢。|水怪对花妖。|秋声对春色，|白缣对红绡。|臣五代，事三朝。|斗柄对弓腰。|醉客歌金缕，|佳人品玉箫。|风定落花闲不扫，|霜余残叶湿难烧。|千载兴周，|尚父一竿投渭水；|百年霸越，|钱王万弩射江潮。|荣对悴，夕对朝。|露地对云霄。|商彝对周鼎，|殷濩对虞韶。|樊素口，小蛮腰。|六诏对三苗。|朝天车奕奕，|出塞马萧萧。|公子幽兰重泛舸，|王孙芳草正联镳。|潘岳高怀，|曾向秋天吟蟋蟀；|王维清兴，|尝于雪夜画芭蕉。|耕对读，牧对樵。|琥珀对琼瑶。|兔毫对鸿爪，|桂楫对兰桡。|鱼潜藻，鹿藏蕉。|水远对山遥。|湘灵能鼓瑟，|嬴女解吹箫。|雪点寒梅横小院，|风吹弱柳覆平桥。|月牖通宵，|绛蜡罢时光不减；|风帘当昼，|雕盘停后篆难消。
诗对礼，卦对爻。|燕引对莺调。|晨钟对暮鼓，|野馔对山肴。|雉方乳，鹊始巢。|猛虎对神獒。|疏星浮荇叶，|皓月上松梢。|为邦自古推瑚琏，|从政于今愧斗筲。|管鲍相知，|能交忘形胶漆友；|蔺廉有隙，|终对刎颈死生交。|歌对舞，笑对嘲。|耳语对神交。|焉乌对亥豕，|獭髓对鸾胶。|宜久敬，莫轻抛。|一气对同胞。|祭遵甘布被，|张禄念绨袍。|花径风来逢客访，|柴扉月到有僧敲。|夜雨园中，|一颗不雕王子柰；|秋风江上，|三重曾卷杜公茅。|衙对舍，廪对庖。|玉磬对金铙。|竹林对梅岭，|起凤对腾蛟。|鲛绡帐，兽锦袍。|露果对风梢。|扬州输橘柚，|荆土贡菁茅。|断蛇埋地称孙叔，|渡蚁作桥识宋郊。|好梦难成，|蛩响阶前偏唧唧；|良朋远到，|鸡声窗外正嘐嘐。
秋暮，|乱洒衰荷，|颗颗真珠雨。|雨过月华生，|冷彻鸳鸯浦。|池上凭阑愁无侣，|奈此个，|单栖情绪！|却傍金笼共鹦鹉，|念粉郎言语。
东望黄鹤山，|雄雄半空出。|四面生白云，|中峰倚红日。|岩峦行穹跨，|峰嶂亦冥密。|颇闻列仙人，|于此学飞术。|一朝向蓬海，|千载空石室。|金灶生烟埃，|玉潭秘清谧。|地古遗草木，|庭寒老芝术。|蹇予羡攀跻，|因欲保闲逸。|观奇遍诸岳，|兹岭不可匹。|结心寄青松，|永悟客情毕。
一折青山一扇屏，|一湾碧水一条琴。|无声诗与有声画，|须在桐庐江上寻。
一片一片又一片，|两片三片四五片。|六片七片八九片，|飞入芦花都不见。
春半花才发，|多应不奈寒。|北人初未识，|浑作杏花看。
隆冬到来时，|百花迹已绝。|红梅不屈服，|树树立风雪。
两行分黑白，|二叟赌输赢。|落子争先著，|松间睡鹤惊。
节分端午自谁言，|万古传闻为屈原。|堪笑楚江空渺渺，|不能洗得直臣冤。
落日五湖游，|烟波处处愁。|浮沈千古事，|谁与问东流?
无风才到地，|有风还满空。|缘渠偏似雪，|莫近鬓毛生。
曾作金陵烂漫游，|北归尘土变衣裘。|芰荷声里孤舟雨，|卧入江南第一州。
曾伴浮云归晚翠，|犹陪落日泛秋声。|世间无限丹青手，|一片伤心画不成。
洒洒沾巾雨，|披披侧帽风。|花燃山色里，|柳卧水声中。|石马立当道，|纸鸢鸣半空。|墦间人散後，|乌鸟正西东。
今日清明节，|园林胜事偏。|晴风吹柳絮，|新火起厨烟。|杜草开三径，|文章忆二贤。|几时能命驾，|对酒落花前。
坤宫半夜一声雷，|蛰户花房晓已开。|野阔风高吹烛灭，|电明雨急打窗来。|顿然草木精神别，|自是寒暄气候催。|惟有石龟并木雁，|守株不动任春回。
少年骑马入咸阳，|鹘似身轻蝶似狂。|蹴鞠场边万人看，|秋千旗下一春忙。|风光流转浑如昨，|志气低摧只自伤。|日永东斋淡无事，|闭门扫地独焚香。
山中兰叶径，|城外李桃园。|岂知人事静，|不觉鸟声喧。
烛龙栖寒门，|光曜犹旦开。|日月照之何不及此？|惟有北风号怒天上来。|燕山雪花大如席，|片片吹落轩辕台。|幽州思妇十二月，|停歌罢笑双蛾摧。|倚门望行人，|念君长城苦寒良可哀。|别时提剑救边去，|遗此虎文金鞞靫。|中有一双白羽箭，|蜘蛛结网生尘埃。|箭空在，|人今战死不复回。|不忍见此物，|焚之已成灰。|黄河捧土尚可塞，|北风雨雪恨难裁。
苍苍落日时，|鸟声乱溪水。|缘溪路转深，|幽兴何时已。
往事只堪哀，|对景难排。|秋风庭院藓侵阶。|一任珠帘闲不卷，|终日谁来。|金锁已沉埋，|壮气蒿莱。|晚凉天净月华开。|想得玉楼瑶殿影，|空照秦淮。
恻恻轻寒翦翦风，|小梅飘雪杏花红。|夜深斜搭秋千索，|楼阁朦胧烟雨中。
天对地，雨对风。大陆对长空。|山花对海树，赤日对苍穹。|雷隐隐，雾蒙蒙。日下对天中。|风高秋月白，雨霁晚霞红。|牛女二星河左右，参商两曜斗西东。|十月塞边，飒飒寒霜惊戍旅；|三冬江上，漫漫朔雪冷鱼翁。|河对汉，绿对红。雨伯对雷公。|烟楼对雪洞，月殿对天宫。|云叆叇，日曈朦。腊屐对渔蓬。|过天星似箭，吐魄月如弓。|驿旅客逢梅子雨，池亭人挹藕花风。|茅店村前，皓月坠林鸡唱韵；|板桥路上，青霜锁道马行踪。|山对海，华对嵩。四岳对三公。|宫花对禁柳，塞雁对江龙。|清暑殿，广寒宫。拾翠对题红。|庄周梦化蝶，吕望兆飞熊。|北牖当风停夏扇，南帘曝日省冬烘。|鹤舞楼头，玉笛弄残仙子月；|凤翔台上，紫箫吹断美人风。
燕赵悲歌士，|相逢剧孟家。|寸心言不尽，|前路日将斜。
松山云缭绕，|萍路水分离。|云去有归日，|水分无合时。|春芳役双眼，|春色柔四支。|杨柳织别愁，|千条万条丝。|山川古今路，|纵横无断绝。|来往天地间，|人皆有离别。|行衣未束带，|中肠已先结。|不用看镜中，|自知生白发。|欲陈去留意，|声向言前咽。|愁结填心胸，|茫茫若为说。|荒郊烟莽苍，|旷野风凄切。|处处得相随，|人那不如月。
青山如黛远村东，|嫩绿长溪柳絮风。|鸟雀不知郊野好，|穿花翻恋小庭中。
花开满树红，|花落万枝空。|唯余一朵在，|明日定随风。
猛风飘电黑云生，|霎霎高林簇雨声。|夜久雨休风又定，|断云流月却斜明。
坐看倒影浸天河，|风过栏杆水不波。|想见夜深人散后，|满湖萤火比星多。
肠断春江欲尽头，|杖藜徐步立芳洲。|颠狂柳絮随风舞，|轻薄桃花逐水流。
赵氏连城璧，|由来天下传。|送君还旧府，|明月满前川。
落景余清辉，|轻桡弄溪渚。|泓澄爱水物，|临泛何容与。|白首垂钓翁，|新妆浣纱女。|相看似相识，|脉脉不得语。
春对夏，秋对冬，暮鼓对晨钟。|观山对玩水，绿竹对苍松。|冯妇虎，叶公龙，舞蝶对鸣蛩。|衔泥双紫燕，课蜜几黄蜂。|春日园中莺恰恰，秋天塞外雁雍雍。|秦岭云横，迢递八千远路；|巫山雨洗，嵯峨十二危峰。|明对暗，淡对浓，上智对中庸。|镜奁对衣笥，野杵对村舂。|花灼烁，草蒙茸，九夏对三冬。|台高名戏马，斋小号蟠龙。|手擘蟹螯从毕卓，身披鹤氅自王恭。|五老峰高，秀插云霄如玉笔；|三姑石大，响传风雨若金镛。|仁对义，让对恭，禹舜对羲农。|雪花对云叶，芍药对芙蓉。|陈后主，汉中宗，绣虎对雕龙。|柳塘风淡淡，花圃月浓浓。|春日正宜朝看蝶，秋风那更夜闻蛩。|战士邀功，必借干戈成勇武；|逸民适志，须凭诗酒养疏慵。
楼对阁，户对窗，巨海对长江。|蓉裳对蕙帐，玉斝对银釭。|青布幔，碧油幢，宝剑对金缸。|忠心安社稷，利口覆家邦。|世祖中兴延马武，桀王失道杀龙逄。|秋雨潇潇，漫烂黄花都满径；|春风袅袅，扶疏绿竹正盈窗。|旌对旆，盖对幢，故国对他邦。|千山对万水，九泽对三江。|山岌岌，水淙淙，鼓振对钟撞。|清风生酒舍，皓月照书窗。|阵上倒戈辛纣战，道旁系剑子婴降。|夏日池塘，出没浴波鸥对对；|春风帘幕，往来营垒燕双双。|铢对两，只对双，华岳对湘江。|朝车对禁鼓，宿火对寒缸。|青琐闼，碧纱窗，汉社对周邦。|笙箫鸣细细，钟鼓响摐摐。|主簿栖鸾名有览，治中展骥姓惟庞。|苏武牧羊，雪屡餐于北海；|庄周活鲋，水必决于西江。
茶对酒，赋对诗，燕子对莺儿。|栽花对种竹，落絮对游丝。|四目颉，一足夔，鸲鹆对鹭鸶。|半池红菡萏，一架白荼蘼。|几阵秋风能应候，一犁春雨甚知时。|智伯恩深，国士吞变形之炭；|羊公德大，邑人竖堕泪之碑。|行对止，速对迟，舞剑对围棋。|花笺对草字，竹简对毛锥。|汾水鼎，岘山碑，虎豹对熊罴。|花开红锦绣，水漾碧琉璃。|去妇因探邻舍枣，出妻为种后园葵。|笛韵和谐，仙管恰从云里降；|橹声咿轧，渔舟正向雪中移。|戈对甲，鼓对旗，紫燕对黄鹂。|梅酸对李苦，青眼对白眉。|三弄笛，一围棋，雨打对风吹。|海棠春睡早，杨柳昼眠迟。|张骏曾为槐树赋，杜陵不作海棠诗。|晋士特奇，可比一斑之豹；|唐儒博识，堪为五总之龟。
来对往，密对稀，燕舞对莺飞。|风清对月朗，露重对烟微。|霜菊瘦，雨梅肥，客路对渔矶。|晚霞舒锦绣，朝露缀珠玑。|夏暑客思欹石枕，秋寒妇念寄边衣。|春水才深，青草岸边渔父去；|夕阳半落，绿莎原上牧童归。|宽对猛，是对非，服美对乘肥。|珊瑚对玳瑁，锦绣对珠玑。|桃灼灼，柳依依，绿暗对红稀。|窗前莺并语，帘外燕双飞。|汉致太平三尺剑，周臻大定一戎衣。|吟成赏月之诗，只愁月堕；|斟满送春之酒，惟憾春归。|声对色，饱对饥，虎节对龙旗。|杨花对桂叶，白简对朱衣。|尨也吠，燕于飞，荡荡对巍巍。|春暄资日气，秋冷借霜威。|出使振威冯奉世，治民异等尹翁归。|燕我弟兄，载咏棣棠韡韡；|命伊将帅，为歌杨柳依依。
无对有，实对虚，作赋对观书。|绿窗对朱户，宝马对香车。|伯乐马，浩然驴，弋雁对求鱼。|分金齐鲍叔，奉璧蔺相如。|掷地金声孙绰赋，回文锦字窦滔书。|未遇殷宗，胥靡困傅岩之筑；|既逢周后，太公舍渭水之渔。|终对始，疾对徐，短褐对华裾。|六朝对三国，天禄对石渠。|千字策，八行书，有若对相如。|花残无戏蝶，藻密有潜鱼。|落叶舞风高复下，小荷浮水卷还舒。|爱见人长， 共服宣尼休假盖；|恐彰己吝，谁知阮裕竟焚车。|麟对凤，鳖对鱼，内史对中书。|犁锄对耒耜，畎浍对郊墟。|犀角带，象牙梳，驷马对安车。|青衣能报赦，黄耳解传书。|庭畔有人持短剑，门前无客曳长裾。|波浪拍船，骇舟人之水宿；|峰峦绕舍，乐隐者之山居。
金对玉，宝对珠，玉兔对金乌。|孤舟对短棹，一雁对双凫。|横醉眼，捻吟须，李白对杨朱。|秋霜多过雁，夜月有啼乌。|日暧园林花易赏，雪寒村舍酒难沽。|人处岭南，善探巨象口中齿；|客居江右，偶夺骊龙颔下珠。|贤对圣，智对愚，傅粉对施朱。|名缰对利锁，挈榼对提壶。|鸠哺子，燕调雏，石帐对郇厨。|烟轻笼岸柳，风急撼庭梧。|鸜眼一方端石砚，龙涎三炷博山垆。|曲沼鱼多，可使渔人结网；|平田兔少，漫劳耕者守株。|秦对赵，越对吴，钓客对耕夫。|箕裘对杖履，杞梓对桑榆。|天欲晓，日将晡，狡兔对妖狐。|读书甘刺股，煮粥惜焚须。|韩信武能平四海，左思文足赋三都。|嘉遁幽人，适志竹篱茅舍；|胜游公子，玩情柳陌花衢。
岩对岫，涧对溪，远岸对危堤。|鹤长对凫短，水雁对山鸡。|星拱北，月流西，汉露对汤霓。|桃林牛已放，虞坂马长嘶。|叔侄去官闻广受，弟兄让国有夷齐。|三月春浓，芍药丛中蝴蝶舞；|五更天晓，海棠枝上子规啼。|云对雨，水对泥，白璧对玄圭。|献瓜对投李，禁鼓对征鼙。|徐稚榻，鲁班梯，凤翥对鸾栖，|有官清似水，无客醉如泥。|截发惟闻陶侃母，断机只有乐羊妻。|秋望佳人，目送楼头千里雁；|早行远客，梦惊枕上五更鸡。|熊对虎，象对犀，霹雳对虹霓。|杜鹃对孔雀，桂岭对梅溪。|萧史凤，宋宗鸡，远近对高低。|水寒鱼不跃，林茂鸟频栖。|杨柳和烟彭泽县，桃花流水武陵溪。|公子追欢，闲骤玉骢游绮陌；|佳人倦绣，闷欹珊枕掩香闺。
河对海，汉对淮，赤岸对朱崖。|鹭飞对鱼跃，宝钿对金钗。|鱼圉圉，鸟喈喈，草履对芒鞋。|古贤尝笃厚，时辈喜诙谐。|孟训文公谈性善，颜师孔子问心斋。|缓抚琴弦，像流莺而并语；|斜排筝柱。类过雁之相挨。|丰对俭，等对差，布袄对荆钗。|雁行对鱼阵，榆塞对兰崖。|挑荠女，采莲娃，菊径对苔阶。|诗成六义备，乐奏八音谐。|造律吏哀秦法酷，知音人说郑声哇。|天欲飞霜，塞上有鸿行已过；|云将作雨，庭前多蚁阵先排。|城对市，巷对街，破屋对空阶。|桃枝对桂叶，砌蚓对墙蜗。|梅可望，橘堪怀，季路对高柴。|花藏沽酒市，竹映读书斋。|马首不容孤竹扣，车轮终就洛阳埋。|朝宰锦衣，贵束乌犀之带；|宫人宝髻，宜簪白燕之钗。
增对损，闭对开，碧草对苍苔。|书签对笔架，两曜对三台。|周召虎，宋桓魋，阆苑对蓬莱。|薰风生殿阁，皓月照楼台。|却马汉文思罢献，吞蝗唐太冀移灾。|照耀八荒，赫赫丽天秋日；|震惊百里，轰轰出地春雷。|沙对水，火对灰，雨雪对风雷。|书淫对传癖，水浒对岩隈。|歌旧曲，酿新醅，舞馆对歌台。|春棠经雨放，秋菊傲霜开。|作酒固难忘曲蘖，调羹必要用盐梅。|月满庾楼，据胡床而可玩；|花开唐苑，轰羯鼓以奚催。|休对咎，福对灾，象箸对犀杯。|宫花对御柳，峻阁对高台。|花蓓蕾，草根荄，剔藓对剜苔。|雨前庭蚁闹，霜后阵鸿哀。|元亮南窗今日傲，孙弘东阁几时开。|平展青茵，野外茸茸软草；|高张翠幄，庭前郁郁凉槐。
邪对正，假对真，獬豸对麒麟。|韩卢对苏雁，陆橘对庄椿。|韩五鬼，李三人，北魏对西秦。|蝉鸣哀暮夏，莺啭怨残春。|野烧焰腾红烁烁，溪流波皱碧粼粼。|行无踪，居无庐，颂成酒德；|动有时，藏有节，论著钱神。|哀对乐，富对贫，好友对嘉宾。|弹冠对结绶，白日对青春。|金翡翠，玉麒麟，虎爪对龙麟。|柳塘生细浪，花径起香尘。|闲爱登山穿谢屐，醉思漉酒脱陶巾。|雪冷霜严，倚槛松筠同傲岁；|日迟风暖，满园花柳各争春。|香对火，炭对薪，日观对天津。|禅心对道眼，野妇对宫嫔。|仁无敌，德有邻，万石对千钧。|滔滔三峡水，冉冉一溪冰。|充国功名当画阁，子张言行贵书绅。|笃志诗书，思入圣贤绝域；|忘情官爵，羞沾名利纤尘。
家对国，武对文，四辅对三军。|九经对三史，菊馥对兰芬。|歌北鄙，咏南薰，迩听对遥闻。|召公周太保，李广汉将军。|闻化蜀民皆草偃，争权晋土已瓜分。|巫峡夜深，猿啸苦哀巴地月；|衡峰秋早，雁飞高贴楚天云。|欹对正，见对闻，偃武对修文。|羊车对鹤驾，朝旭对晚曛。|花有艳，竹成文，马燧对羊欣。|山中梁宰相，树下汉将军。|施帐解围嘉道韫，当垆沽酒叹文君。|好景有期，北岭几枝梅似雪；|丰年先兆，西郊千顷稼如云。|尧对舜，夏对殷，蔡惠对刘蕡。|山明对水秀，五典对三坟。|唐李杜，晋机云，事父对忠君。|雨晴鸠唤妇，霜冷雁呼群。|酒量洪深周仆射，诗才俊逸鲍参军。|鸟翼长随，凤兮洵众禽长；|狐威不假，虎也真百兽尊。
幽对显，寂对喧，柳岸对桃源。|莺朋对燕友，早暮对寒暄。|鱼跃沼，鹤乘轩，醉胆对吟魂。|轻尘生范甑，积雪拥袁门。|缕缕轻烟芳草渡，丝丝微雨杏花村。|诣阙王通，献太平十二策；|出关老子，著道德五千言。|儿对女，子对孙，药圃对花村。|高楼对邃阁，赤豹对玄猿。|妃子骑，夫人轩，旷野对平原。|匏巴能鼓瑟，伯氏善吹埙。|馥馥早梅思驿使，萋萋芳草怨王孙。|秋夕月明，苏子黄岗游绝壁；|春朝花发，石家金谷启芳园。|歌对舞，德对恩，犬马对鸡豚。|龙池对凤沼，雨骤对云屯。|刘向阁，李膺门，唳鹤对啼猿。|柳摇春白昼，梅弄月黄昏，|岁冷松筠皆有节，春喧桃李本无言。|噪晚齐蝉，岁岁秋来泣恨；|啼宵蜀鸟，年年春去伤魂。
多对少，易对难，虎踞对龙蟠。|龙舟对凤辇，白鹤对青鸾。|风淅淅，露漙漙，绣毂对雕鞍。|鱼游荷叶沼，鹭立蓼花滩。|有酒阮貂奚用解，无鱼冯铗必须弹。|丁固梦松，柯叶忽然生腹上；|文郎画竹，枝梢倏尔长毫端。|寒对暑，湿对干，鲁隐对齐桓。|寒毡对暖席，夜饮对晨餐。|叔子带，仲由冠，郏鄏对邯郸。|嘉禾忧夏旱，衰柳耐秋寒。|杨柳绿遮元亮宅，杏花红映仲尼坛。|江水流长，环绕似青罗带；|海蟾轮满，澄明如白玉盘。|横对竖，窄对宽，黑志对弹丸。|朱帘对画栋，彩槛对雕栏。|春既老，夜将阑，百辟对千官。|怀仁称足足，抱义美般般。|好马君王曾市骨，食猪处士仅思肝。|世仰双仙，元礼舟中携郭泰，|人称连壁，夏侯车上并潘安。
兴对废，附对攀，露草对霜菅，|歌廉对借寇，习孔对希颜。|山垒垒，水潺潺，奉壁对探镮。|礼由公旦作，诗本仲尼删。|驴困客方经灞水，鸡鸣人已出函关。|几夜霜飞，已有苍鸿辞北塞；|数朝雾暗，岂无玄豹隐南山。|犹对尚，侈对悭，雾髻对烟鬟。|莺啼对鹊噪，独鹤对双鹇。|黄牛峡，金马山，结草对衔环。|昆山惟玉集，合浦有珠还。|阮籍旧能为眼白，老莱新爱着衣斑。|栖迟避世人，草衣木食；|窈窕倾城女，云鬓花颜。|姚对宋，柳对颜，赏善对惩奸。|愁中对梦里，巧慧对痴顽。|孔北海，谢东山，使越对征蛮，|淫声闻濮上，离曲听阳关。|骁将袍披仁贵白，小儿衣着老莱斑。|茅舍无人，难却尘埃生榻上；|竹亭有客，尚留风月在窗间。
晴对雨，地对天，天地对山川。|山川对草木，赤壁对青田。|郏鄏鼎，武城弦，木笔对苔钱。|金城三月柳，玉井九秋莲。|何处春朝风景好，谁家秋夜月华圆。|珠缀花梢，千点蔷薇香露；|练横树杪，几丝杨柳残烟。|前对后，后对先，众丑对孤妍。|莺簧对蝶板，虎穴对龙渊。|击石磬，观韦编，鼠目对鸢肩。|春园花柳地，秋沼芰荷天。|白羽频挥闲客坐，乌纱半坠醉翁眠。|野店几家，羊角风摇沽酒旆；|长川一带，鸭头波泛卖鱼船。|离对坎，震对乾，一日对千年，|尧天对舜日，蜀水对秦川。|苏武节，郑虔毡，涧壑对林泉。|挥戈能退日，持管莫窥天。|寒食芳辰花烂熳，中秋佳节月婵娟。|梦里荣华，飘忽枕中之客；|壶中日月，安闲市上之仙。
恭对慢，吝对骄，水远对山遥。|松轩对竹槛，雪赋对风谣。|乘五马，贯双雕，烛灭对香消。|明蟾常彻夜，骤雨不终朝。|楼阁天凉风飒飒，关河地隔雨潇潇。|几点鹭鸶，日暮常飞红蓼岸；|一双鸂鶒，春朝频泛绿杨桥。|开对落，暗对昭，赵瑟对虞韶。|轺车对驿骑，锦绣对琼瑶。|羞攘臂，懒折腰，范甑对颜瓢。|寒天鸳帐酒，夜月凤台箫。|舞女腰肢杨柳软，佳人颜貌海棠娇。|豪客寻春，南陌草青香阵阵；|闲人避暑，东堂蕉绿影摇摇。|班对马，董对晁，夏昼对春宵。|雷声对电影，麦穗对禾苗。|八千路，廿四桥，总角对垂髫。|露桃匀嫩脸，风柳舞纤腰。|贾谊赋成伤鵩鸟，周公诗就托鸱鸮。|幽寺寻僧，逸兴岂知俄尔尽；|长亭送客，离魂不觉黯然消。
风对雅，象对爻，巨蟒对长蛟。|天文对地理，蟋蟀对螵蛸。|龙生矫，虎咆哮，北学对东胶。|筑台须垒土，成屋必诛茅。|潘岳不忘秋兴赋，边韶常被昼眠嘲。|抚养群黎，已见国家隆治；|滋生万物，方知天地泰交。|蛇对虺，蜃对蛟，麟薮对鹊巢。|风声对月色，麦穗对桑苞。|何妥难，子云嘲，楚甸对商郊。|五音惟耳听，万虑在心包。|葛被汤征因仇饷，楚遭齐伐责包茅。|高矣若天，洵是圣人大道；|淡而如水，实为君子神交。|牛对马，犬对猫，旨酒对嘉肴。|桃红对柳绿，竹叶对松梢，|藜杖叟，布衣樵，北野对东郊。|白驹形皎皎，黄鸟语交交。|花圃春残无客到，柴门夜永有僧敲。|墙畔佳人，飘扬竞把秋千舞；|楼前公子，笑语争将蹴踘抛。
琴对瑟，剑对刀，地迥对天高。|峨冠对博带，紫绶对绯袍。|煎异茗，酌香醪，虎兕对猿猱。|武夫攻骑射，野妇务蚕缫。|秋雨一川淇澳竹，春风两岸武陵桃。|螺髻青浓，楼外晚山千仞；|鸭头绿腻，溪中春水半篙。|刑对赏，贬对褒，破斧对征袍。|梧桐对橘柚，枳棘对蓬蒿。|雷焕剑，吕虔刀，橄榄对葡萄。|一椽书舍小，百尺酒楼高。|李白能诗时秉笔，刘伶爱酒每哺糟。|礼别尊卑，拱北众星常灿灿；|势分高下，朝东万水自滔滔。|瓜对果，李对桃，犬子对羊羔。|春分对夏至，谷水对山涛。|双凤翼，九牛毛，主逸对臣劳。|水流无限阔，山耸有余高。|雨打村童新牧笠，尘生边将旧征袍。|俊士居官，荣列鹓鸿之序；|忠臣报国，誓殚犬马之劳。
山对水，海对河，雪竹对烟萝。|新欢对旧恨，痛饮对高歌。|琴再抚，剑重磨，媚柳对枯荷。|荷盘从雨洗，柳线任风搓。|饮酒岂知欹醉帽，观棋不觉烂樵柯。|山寺清幽，直踞千寻云岭；|江楼宏敞，遥临万顷烟波。|繁对简，少对多，里咏对途歌。|宦情对旅况，银鹿对铜驼。|刺史鸭，将军鹅，玉律对金科。|古堤垂亸柳，曲沼长新荷。|命驾吕因思叔夜，引车蔺为避廉颇。|千尺水帘，今古无人能手卷；|一轮月镜，乾坤何匠用功磨。|霜对露，浪对波，径菊对池荷。|酒阑对歌罢，日暖对风和。|梁父咏，楚狂歌，放鹤对观鹅。|史才推永叔，刀笔仰萧何。|种橘犹嫌千树少，寄梅谁信一枝多。|林下风生，黄发村童推牧笠；|江头日出，皓眉溪叟晒渔蓑。
松对柏，缕对麻，蚁阵对蜂衙。|頳鳞对白鹭，冻雀对昏鸦，|白堕酒，碧沉茶，品笛对吹笳。|秋凉梧堕叶，春暖杏开花。|雨长苔痕侵壁砌，月移梅影上窗纱。|飒飒秋风，度城头之筚篥；|迟迟晚照，动江上之琵琶。|优对劣，凸对凹，翠竹对黄花。|松杉对杞梓，菽麦对桑麻。|山不断，水无涯，煮酒对烹茶。|鱼游池面水，鹭立岸头沙。|百亩风翻陶令秫，一畦雨熟邵平瓜。|闲捧竹根，饮李白一壶之酒；|偶擎桐叶，啜卢同七碗之茶。|吴对楚，蜀对巴，落日对流霞。|酒钱对诗债，柏叶对松花。|驰驿骑，泛仙槎，碧玉对丹砂。|设桥偏送笋，开道竟还瓜。|楚国大夫沉汨水，洛阳才子谪长沙。|书箧琴囊，乃士流活计；|药炉茶鼎，实闲客生涯。
高对下，短对长，柳影对花香。|词人对赋客，五帝对三王。|深院落，小池塘，晚眺对晨妆。|绛霄唐帝殿，绿野晋公堂。|寒集谢庄衣上雪，秋添潘岳鬓边霜。|人浴兰汤，事不忘于端午；|客斟菊酒，兴常记于重阳。|尧对舜，禹对汤，晋宋对隋唐。|奇花对异卉，夏日对秋霜。|八叉手，九回肠，地久对天长。|一堤杨柳绿，三径菊花黄。|闻鼓塞兵方战斗，听钟宫女正梳妆。|春饮方归，纱帽半淹邻舍酒；|早朝初退，衮衣微惹御炉香。|荀对孟，老对庄，亸柳对垂杨。|仙宫对梵宇，小阁对长廊。|风月窟，水云乡，蟋蟀对螳螂。|暖烟香霭霭，寒烛影煌煌。|伍子欲酬渔父剑，韩生尝窃贾公香。|三月韶光，常忆花明柳媚；|一年好景，难忘橘绿橙黄。
深对浅，重对轻，有影对无声。|蜂腰对蝶翅，宿醉对余程。|天北缺，日东生，独卧对同行。|寒冰三尺厚，秋月十分明。|万卷书容闲客览，一尊酒待故人倾。|心侈唐玄，厌看霓裳之曲；|意骄陈主，饱闻玉树之赓。|虚对实，送对迎，后甲对先庚。|鼓琴对舍瑟，搏虎对骑鲸。|金匼匝，玉瑽琤，玉宇对金茎。|花间双粉蝶，柳内几黄莺。|贫里每甘藜藿味，醉中厌听管弦声。|肠断秋闺，凉吹已侵重被冷；|梦惊晓枕，残蟾犹照半窗明。|渔对猎，钓对耕，玉振对金声。|雉城对雁塞，柳袅对葵倾。|吹玉笛，弄银笙，阮杖对桓筝。|墨呼松处士，纸号楮先生。|露浥好花潘岳县，风搓细柳亚夫营。|抚动琴弦，遽觉座中风雨至；|哦成诗句，应知窗外鬼神惊。
红对紫，白对青，渔火对禅灯。|唐诗对汉史，释典对仙经。|龟曳尾，鹤梳翎，月榭对风亭。|一轮秋夜月，几点晓天星。|晋士只知山简醉，楚人谁识屈原醒。|绣倦佳人，慵把鸳鸯文作枕；|吮毫画者，思将孔雀写为屏。|行对坐，醉对醒，佩紫对纡青。|棋枰对笔架，雨雪对雷霆。|狂蛱蝶，小蜻蜓，水岸对沙汀。|天台孙绰赋，剑阁孟阳铭。|传信子卿千里雁，照书车胤一囊萤。|冉冉白云，夜半高遮千里月；|澄澄碧水，宵中寒映一天星。|书对史，传对经，鹦鹉对鹡鸰。|黄茅对白荻，绿草对青萍。|风绕铎，雨淋铃，水阁对山亭。|渚莲千朵白，岸柳两行青。|汉代宫中生秀柞，尧时阶畔长祥蓂。|一枰决胜，棋子分黑白；|半幅通灵，画色间丹青。
新对旧，降对升，白犬对苍鹰。|葛巾对藜杖，涧水对池冰。|张兔网，挂鱼罾，燕雀对鹍鹏。|炉中煎药火，窗下读书灯。|织锦逐梭成舞凤，画屏误笔作飞蝇。|宴客刘公，座上满斟三雅爵；|迎仙汉帝，宫中高插九光灯。|儒对士，佛对僧，面友对心朋。|春残对夏老，夜寝对晨兴。|千里马，九霄鹏，霞蔚对云蒸。|寒堆阴岭雪，春泮水池冰。|亚父愤生撞玉斗，周公誓死作金縢。|将军元晖，莫怪人讥为饿虎；|侍中卢昶，难逃世号作饥鹰。|规对矩，墨对绳，独步对同登。|吟哦对讽咏，访友对寻僧。|风绕屋，水襄陵，紫鹄对苍鹰。|鸟寒惊夜月，鱼暖上春冰。|扬子口中飞白凤，何郎鼻上集青蝇。|巨鲤跃池，翻几重之密藻；|颠猿饮涧，挂百尺之垂藤。
荣对辱，喜对忧，夜宴对春游。|燕关对楚水，蜀犬对吴牛。|茶敌睡，酒消愁，青眼对白头。|马迁修史记，孔子作春秋。|适兴子猷常泛棹，思归王粲强登楼。|窗下佳人，妆罢重将金插鬓；|筵前舞妓，曲终还要锦缠头。|唇对齿，角对头，策马对骑牛。|毫尖对笔底，绮阁对雕镂。|杨柳岸，荻芦洲，语燕对啼鸠。|客乘金络马，人泛木兰舟。|绿野耕夫春举耜，碧池渔父晚垂钩。|波浪千层，喜见蛟龙得水；|云霄万里，惊看雕鹗横秋。|庵对寺，殿对楼，酒艇对渔舟。|金龙对彩凤，豮豕对童牛。|王郎帽，苏子裘，四季对三秋。|峰峦扶地秀，江汉接天流。|一湾绿水渔村小，万里青山佛寺幽。|龙马呈河，羲皇阐微而画卦；|神龟出洛，禹王取法以陈畴。
眉对目，口对心，锦瑟对瑶琴。|晓耕对寒钓，晚笛对秋砧。|松郁郁，竹森森，闵损对曾参。|秦王亲击缶，虞帝自挥琴。|三献卞和尝泣玉，四知杨震固辞金。|寂寂秋朝，庭叶因霜摧嫩色；|沉沉春夜，砌花随月转清阴。|前对后，古对今，野兽对山禽。|犍牛对牝马，水浅对山深。|曾点瑟，戴逵琴，璞玉对浑金。|艳红花弄色，浓绿柳敷阴。|不雨汤王方剪爪，有风楚子正披襟。|书生惜壮岁韶华，寸阴尺璧；|游子爱良宵光景，一刻千金。|丝对竹，剑对琴，素志对丹心。|千愁对一醉，虎啸对龙吟。|子罕玉，不疑金，往古对来今。|天寒邹吹律，岁旱傅为霖。|渠说子规为帝魄，侬知孔雀是家禽。|屈子沉江，处处舟中争系粽；|牛郎渡渚，家家台上竞穿针。
千对百，两对三，地北对天南。|佛堂对仙洞，道院对禅庵。|山泼黛，水挼蓝，雪岭对云潭。|凤飞方翙翙，虎视已眈眈。|窗下书生时讽咏，筵前酒客日耽酣。|白草满郊，秋日牧征人之马；|绿桑盈亩，春时供农妇之蚕。|将对欲，可对堪，德被对恩覃。|权衡对尺度，雪寺对云庵。|安邑枣，洞庭柑，不愧对无惭。|魏征能直谏，王衍善清谈。|紫梨摘去从山北，丹荔传来自海南。|攘鸡非君子所为，但当月一；|养狙是山公之智，止用朝三。|中对外，北对南，贝母对宜男。|移山对浚井，谏苦对言甘。|千取百，二为三，魏尚对周堪。|海门翻夕浪，山市拥晴岚。|新缔直投公子纻，旧交犹脱馆人骖。|文在淹通，已咏冰兮寒过水；|永和博雅，可知青者胜于蓝。
悲对乐，爱对嫌，玉兔对银蟾。|醉侯对诗史，眼底对眉尖。|风飁飁，雨绵绵，李苦对瓜甜。|画堂施锦帐，酒市舞青帘。|横槊赋诗传孟德，引壶酌酒尚陶潜。|两曜迭明，日东生而月西出；|五行式序，水下润而火上炎。|如对似，减对添，绣幕对朱帘。|探珠对献玉，鹭立对鱼潜。|玉屑饭，水晶盐，手剑对腰镰。|燕巢依邃阁，蛛网挂虚檐。|夺槊至三唐敬德，弈棋第一晋王恬。|南浦客归，湛湛春波千顷净；|西楼人悄，弯弯夜月一钩纤。|逢对遇，仰对瞻，市井对闾阎。|投簪对结绶，握发对掀髯。|张绣幕，卷珠帘，石碏对江淹。|宵征方肃肃，夜饮已厌厌。|心褊小人长戚戚，礼多君子屡谦谦。|美刺殊文，备三百五篇诗咏；|吉凶异画，变六十四卦爻占。
清对浊，苦对咸，一启对三缄。|烟蓑对雨笠，月榜对风帆。|莺睍睆，燕呢喃，柳杞对松杉。|情深悲素扇，泪痛湿青衫。|汉室既能分四姓，周朝何用叛三监。|破的而探牛心，豪矜王济；|竖竿以挂犊鼻，贫笑阮咸。|能对否，圣对贤，卫瓘对浑瑊。|雀罗对鱼网，翠巘对苍岩。|红罗帐，白布衫，笔格对书函。|蕊香蜂竞采，泥软燕争衔。|凶孽誓清闻祖逖，王家能义有巫咸。|溪叟新居，渔舍清幽临水岸；|山僧久隐，梵宫寂寞倚云岩。|冠对带，帽对衫，议鲠对言谗。|行舟对御马，俗弊对民岩。|鼠且硕，兔多毚，史册对书缄。|塞城闻奏角，江浦认归帆。|河水一源形弥弥，泰山万仞势岩岩。|郑为武公，赋缁衣而美德；|周因巷伯，歌贝锦以伤谗。
一东一西垄头水，|一聚一散天边霞。|一来一去道上客，|一颠一倒池中麻。
山明水净夜来霜，|数树深红出浅黄。|试上高楼清入骨，|岂如春色嗾人狂。
池上柳依依，|柳边人掩扉。|蝶随花片落，|燕拂水纹飞。|试数交游看，|方惊笑语稀。|一年春又尽，|倚杖对斜晖。
南浦东冈二月时，|物华撩我有新诗。|含风鸭绿粼粼起，|弄日鹅黄袅袅垂。
南浦随花去，|回舟路已迷。|暗香无觅处，|日落画桥西。
花落春无语，|春归鸟自啼。|多情是蜂蝶，|飞过粉墙西。
莫道谗言如浪深，|莫言迁客似沙沉。|千淘万漉虽辛苦，|吹尽狂沙始到金。
瀑布半天上，|飞响落人间。|莫言此潭小，|摇动匡庐山。
山白鸟忽鸣，|石冷霜欲结。|流泉得月光，|化为一溪雪。
胡人吹笛戍楼间，|楼上萧条海月闲。|借问落梅凡几曲，|从风一夜满关山。
雪净胡天牧马还，|月明羌笛戍楼间。|借问梅花何处落？|风吹一夜满关山。
煮豆持作羹，|漉菽以为汁。|萁在釜下燃，|豆在釜中泣。|本自同根生，|相煎何太急？
舟移别岸水纹开，|日暖风香正落梅。|山色蒙蒙横画轴，|白鸥飞处带诗来。
高高山头树，|风吹叶落去。|一去数千里，|何当还故处！
一粒红稻饭，|几滴牛颔血。|珊瑚枝下人，|衔杯吐不歇。
楼倚霜树外，|镜天无一毫。|南山与秋色，|气势两相高。
独舞依磐石，|群飞动轻浪。|奋迅碧沙前，|长怀白云上。
渭水东流去，|何时到雍州？|凭添两行泪，|寄向故园流。
操吴戈兮被犀甲，|车错毂兮短兵接。|旌蔽日兮敌若云，|矢交坠兮士争先。|凌余阵兮躐余行，|左骖殪兮右刃伤。|霾两轮兮絷四马，|援玉枹兮击鸣鼓。|天时怼兮威灵怒，|严杀尽兮弃原野。|出不入兮往不反，|平原忽兮路超远。|带长剑兮挟秦弓，|首身离兮心不惩。|诚既勇兮又以武，|终刚强兮不可凌。|身既死兮神以灵，|魂魄毅兮为鬼雄。
渌水明秋月，|南湖采白蘋。|荷花娇欲语，|愁杀荡舟人。
白鹭拳一足，|月明秋水寒。|人惊远飞去，|直向使君滩。
画君年少时，|如今君已老。|今时新识人，|知君旧时好。
湘山千岭树，|桂水九秋波。|露重猿声绝，|风清月色多。
雨中梨果病，|每树无数个。|小儿出入看，|一半鸟啄破。
山郭江村雨后凉，|西风吹冷豆花香。|疏篱草径行人少，|蟋蟀吟时正夕阳。
山下六七里，|山前八九家。|家家清到骨，|只卖水仙老。
万物正摇落，|梅花独可人。|空中三五点，|天地便精神。
芳意传梅信，|东风到柳边。|王春在除夜，|明日是新年。
春光正浓二三月，|气候不作春和柔。|白昼炎炎若盛夏，|半夜凄凄如老秋。
道是春来早，|如何未见春。|小桃三四点，|偏报有情人。
僧舍清凉竹树新，|初经一雨洗诸尘。|微风忽起吹莲叶，|青玉盘中泻水银。
腊去寒犹在，|春来花未开。|东风忽然到，|放尽一园梅。
初爱寒香一朵斜，|又逢奇朵出高丫。|折来折去花多了，|忘却前花与后花。
梅子留酸软齿牙，|芭蕉分绿与窗纱。|日长睡起无情思，|闲看儿童捉柳花。
鹅儿黄似酒，|对酒爱新鹅。|引颈嗔船逼，|无行乱眼多。|翅开遭宿雨，|力小困沧波。|客散层城暮，|狐狸奈若何。
寒露惊秋晚，|朝看菊渐黄。|千家风扫叶，|万里雁随阳。|化蛤悲群鸟，|收田畏早霜。|因知松柏志，|冬夏色苍苍。
霜降水痕收，|浅碧鳞鳞露远洲。|酒力渐消风力软，|飕飕。|破帽多情却恋头。 |佳节若为酬，|但把清尊断送秋。|万事到头都是梦，|休休。|明日黄花蝶也愁。
未夜身先卧，|不春花巳开。|泣残双泪雨，|愁得寸心灰。
荒山秋日午，|独上意悠悠。|如何望乡处，|西北是融州。
秦时明月汉时关，|万里长征人未还。|但使龙城飞将在，|不教胡马度阴山。
骝马新跨白玉鞍，|战罢沙场月色寒。|城头铁鼓声犹振，|匣里金刀血未干。
不堪红叶青苔地，|又是凉风暮雨天。|莫怪独吟秋思苦，|比君校近二毛年。
艅艎何泛泛，|空水共悠悠。|阴霞生远岫，|阳景逐回流。|蝉噪林逾静，|鸟鸣山更幽。|此地动归念，|长年悲倦游。
学问勤中得，|萤窗万卷书；|三冬今足用，|谁笑腹空虚。
一声画角樵门，|半庭新月黄昏，|雪里山前水滨。|竹篱茅舍，|淡烟衰草孤村。
手把青秧插满田，|低头便见水中天。|六根清净方为道，|退步原来是向前。
莫道官忙身老大，|即无年少逐春心。|凭君先到江头看，|柳色如今深未深。
又作西城半日留，|短筇筋力试山游。|爱随云气穿仙掌，|笑插花枝上佛头。|三面城根三面水，|一层树杪一层楼。|人情那得能知足，|好景多贪极目收。
结客中林伴，|寻芳曲水濆。|众山留暮雨，|孤壁断春云。|藉草飞英遍，|探泉小洞分。|不堪王逸少，|今日惜离群。
不是爱花即肯死，|只恐花尽老相催。|繁枝容易纷纷落，|嫩蕊商量细细开。
自是寻春去校迟，|不须惆怅怨芳时。|狂风落尽深红色，|绿叶成阴子满枝。
不觉初秋夜渐长，|清风习习重凄凉。|炎炎暑退茅斋静，|阶下丛莎有露光。
断塘流水洗凝脂，|早起索吟诗。|何处觅西施？|垂杨柳萧萧鬓丝。|银匙藻井，粉香梅圃，|万瓦玉参差。|一曲乐天词，|富贵似吴王在时。
小臣衔命入云屯，|圣主如天诏语温。|万甲冲锋隆士气，|一言挟纩荷君恩。|颇惊霹雳烧戎旅，|更想朦艟上海门。|欲挽长江问豪杰，|岂无击楫叹中原。
众人皆黠我独痴，|头蓬面皱丝鬓垂。|勇投南山刺白额，|饥缘东岭采青芝。|仲雍山趾归休日，|尚馀平生五色笔。|画山画水画楼台，|万态春云研砌出。|只今年已八十余，|无复再投光范书。|留得读书眼如月，|万古清光满太虚。
西山何其峻，|巉岩暨穹苍。|藤垂涧易涉，|竹密径微凉。|烟树绿野秀，|春风草路香。|乔木倚高峰，|流泉挂壁长。|仰看仙岑碧，|俯首菜花黄。|涛声怡我情，|松风吹我裳。|静闻天籁发，|忽风林禽翔。|夕阳在西岭，|白云渡石梁。|巘崿争突兀，|青翠更苍茫。|兴尽方下山，|归鸟宿池旁。
此间看山复看枫，|谷口敞与平原同。|长崖一障日边雨，|高树独摇天半风。|侧身忽觉躯干小，|挈友恍在神仙中。|山灵极知我曹乐，|留住绝壁残阳红。
汉家旌帜满阴山，|不遣胡儿匹马还。|愿得此身长报国，|何须生入玉门关。
绕床饥鼠，|蝙蝠翻灯舞。|屋上松风吹急雨，|破纸窗间自语。|平生塞北江南，|归来华发苍颜。|布被秋宵梦觉，|眼前万里江山。
铁马蒙毡，|银花洒泪，|春入愁城。|笛里番腔，|街头戏鼓，|不是歌声。|那堪独坐青灯，|想故国、高台月明。|辇下风光，|山中岁月，|海上心情。
花村外，|草店西，|晚霞明雨收天霁。|四周山一竿残照里，|锦屏风又添铺翠。
桥西一曲水通村，|岸阁浮萍绿有痕。|家住石湖人不到，|藕花多处别开门。
飞雪过江来，|船在赤栏桥侧。|惹报布帆无恙，|著两行亲札。|从今日日在南楼，|鬓自此时白。|一咏一觞谁共，|负平生书册。
昨夜风兼雨，|帘帏飒飒秋声。|烛残漏断频欹枕，|起坐不能平。|世事漫随流水，|算来一梦浮生。|醉乡路稳宜频到，|此外不堪行。
千家笑语漏迟迟，|忧患潜从物外知。|悄立市桥人不识，|一星如月看多时。
江上阴云锁梦魂，|江边深夜舞刘琨。|秋风万里芙蓉国，|暮雨千家薜荔村。|乡思不堪悲橘柚，|旅游谁肯重王孙。|渔人相见不相问，|长笛一声归岛门。
秋风清，秋月明，|落叶聚还散，|寒鸦栖复惊。|相思相见知何日？|此时此夜难为情！|入我相思门，|知我相思苦，|长相思兮长相忆，|短相思兮无穷极，|早知如此绊人心，|何如当初莫相识。
银床淅沥青梧老，|屧粉秋蛩扫。|采香行处蹙连钱，|拾得翠翘何恨不能言。|回廊一寸相思地，|落月成孤倚。|背灯和月就花阴，|已是十年踪迹十年心。
早蛩啼复歇，|残灯灭又明。|隔窗知夜雨，|芭蕉先有声。
五月江吴麦秀寒，|移秧披絮尚衣单。|稻根科斗行如块，|田水今年一尺宽。
水积春塘晚，|阴交夏木繁。|舟船如野渡，|篱落似江村。|静拂琴床席，|香开酒库门。|慵闲无一事，|时弄小娇孙。
罗浮山下四时春，|卢橘杨梅次第新。|日啖荔枝三百颗，|不辞长作岭南人。
山下旌旗在望，|山头鼓角相闻。|敌军围困万千重，|我自岿然不动。|早已森严壁垒，|更加众志成城。|黄洋界上炮声隆，|报道敌军宵遁。
别梦依稀咒逝川，|故园三十二年前。|红旗卷起农奴戟，|黑手高悬霸主鞭。|为有牺牲多壮志，|敢教日月换新天。|喜看稻菽千重浪，|遍地英雄下夕烟。
日月不相饶，|节序昨夜隔。|玄蝉无停号，|秋燕已如客。|平生独往愿，|惆怅年半百。|罢官亦由人，|何事拘形役。
春林花多媚，|春鸟意多哀。|春风复多情，|吹我罗裳开。
栖栖失群鸟，|日暮犹独飞。|徘徊无定止，|夜夜声转悲。|厉响思清远，|去来何依依。|因值孤生松，|敛翮遥来归。|劲风无荣木，|此荫独不衰。|托身已得所，|千载不相违。
行止千万端，|谁知非与是。|是非苟相形，|雷同共誉毁。|三季多此事，|达士似不尔。|咄咄俗中愚，|且当从黄绮。
秋菊有佳色，|裛露掇其英。|泛此忘忧物，|远我遗世情。|一觞虽独进，|杯尽壶自倾。|日入群动息，|归鸟趋林鸣。|啸傲东轩下，|聊复得此生。
寻芳不觉醉流霞，|倚树沉眠日已斜。|客散酒醒深夜后，|更持红烛赏残花。
花非花，雾非雾，|夜半来，天明去。|来如春梦几多时？|去似朝云无觅处。
大漠风尘日色昏，|红旗半卷出辕门。|前军夜战洮河北，|已报生擒吐谷浑。
大将军出战，|白日暗榆关。|三面黄金甲，|单于破胆还。
琵琶起舞换新声，|总是关山旧别情。|撩乱边愁听不尽，|高高秋月照长城。
烽火城西百尺楼，|黄昏独上海风秋。|更吹羌笛关山月，|无那金闺万里愁。
关城榆叶早疏黄，|日暮云沙古战场。|表请回军掩尘骨，|莫教兵士哭龙荒。
胡瓶落膊紫薄汗，|碎叶城西秋月团。|明敕星驰封宝剑，|辞君一夜取楼兰。
玉门山嶂几千重，|山北山南总是烽。|人依远戍须看火，|马踏深山不见踪。
闲居百事不关心，|只有多情$尚苦吟。|午睡觉来何所乐，|邻鸡一唱柳垂阴。
不识如何唤作愁，|东阡南陌且闲游。|儿童共道先生醉，|折得黄花插满头。
江深竹静两三家，|多事红花映白花。|报答春光知有处，|应须美酒送生涯。
晨起千林腊雪新，|数枝云梦泽南春。|一尘不染香到骨，|姑射仙人风露身。
白发萧萧病满身，|冻云野渡正愁人。|扬鞭大散关头日，|曾看中原万里春。
岁去年来尘土中，|眼看变作白头翁。|如何办得归山计，|两顷村田一亩宫。
残暑无多日，|幽居近小江。|酒醒中夜起，|松月入山窗。
平林漠漠烟如织，|寒山一带伤心碧。|暝色入高楼，|有人楼上愁。|玉阶空伫立，|宿鸟归飞急。|何处是归程？|长亭更短亭。
浓似猩猩初染素，|轻如燕燕欲凌空。|可怜细丽难胜日，|照得深红作浅红。
城上斜阳画角哀，|沈园非复旧池台。|伤心桥下春波绿，|曾是惊鸿照影来。
终日昏昏醉梦间，|忽闻春尽强登山。|因过竹院逢僧话，|又得浮生半日闲。
百花落如雪，|两鬓垂作丝。|春去有来日，|我老无少时。|人生待富贵，|为乐常苦迟。|不如贫贱日，|随分开愁眉。|卖我所乘马，|典我旧朝衣。|尽将酤酒饮，|酩酊步行归。|名姓日隐晦，|形骸日变衰。|醉卧黄公肆，|人知我是谁。
洞庭西望楚江分，|水尽南天不见云。|日落长沙秋色远，|不知何处吊湘君。
竹间露重午方干，|松里云深夏亦寒。|只道一溪无十里，|为谁百屈更千盘。
数片荷花漾水盆，|忽然相聚忽然分。|从教压捺沉盆底，|依旧浮来无水痕。
葛根已尽麦方青，|延颈东来米价平。|怕听三更三点雨，|要占二月二朝晴。
九日驱驰一日闲，|寻君不遇又空还。|怪来诗思清入骨，|门对寒流雪满山。
闲吟秋景外，|万事觉悠悠。|此夜若无月，|一年虚过秋。
风摇熟果时闻落，|雨滴余花亦自香。|叶底出巢黄口闹，|波间逐队小鱼忙。
新家孟城口，|古木余衰柳。|来者复为谁？|空悲昔人有。
武夫怀勇毅，|勒马于中原。|干戈森若林，|长剑奋无前。
杨柳垂丝与地连，|归来一醉向溪边。|相逢头白莫惆怅，|世上无人长少年。
暮景千山雪，|春寒百尺楼。|独登还独下，|谁会我悠悠？
湖上清秋近，|斋中白日长。|云来树收影，|雨过土生香。|莲小红衣湿，|瓜甘碧玉凉。|晚来幽兴极，|移榻近方塘。
今日自须欣喜，|明朝池上秋风。|听雨如听古乐，|得书似得良朋。
明月临沧海，|闲云恋故山。|诗名满天下，|终日掩柴关。
君家云母障，|时向野庭开。|自有山泉入，|非因彩画来。
朝来庭树有鸣禽，|红绿扶春上远林。|忽有好诗生眼底，|安排句法已难寻。
三月正当三十日，|风光别我苦吟身。|共君今夜不须睡，|未到晓钟犹是春。
小院无人夜，|烟斜月转明。|清宵易惆怅，|不必有离情。
何处新春好，|深山处士家。|风光先著柳，|日色款催花。
日转秋千影渐斜，|忍闻弦管在邻家。|儿童不惯贫滋味，|刚拾榆钱索买花。
睡觉西山月正平，|荷香不断晓凉生。|园中只鹤知人意，|已作金风警露声。
斜阳古柳赵家庄，|负鼓盲翁正作场。|死后是非谁管得，|满村听说蔡中郎。
南馆西轩两树樱，|春条长足夏阴成。|素华朱实今虽尽，|碧叶风来别有情。
一年生活是三春，|二月春光尽十分。|不必开窗索花笑，|隔窗花影也欣欣。
自恨寻芳到已迟，|往年曾见未开时。|如今风摆花狼籍，|绿叶成阴子满枝。
荷叶参差卷，|榴花次第开。|但令心有赏，|岁月任渠催。
中秋夜月白如银，|照见东西南北人。|古往今来人自老，|月生月落几番新。
青山吞吐古今月，|绿树低昂朝暮风。|万事有为应有尽，|此身无我自无穷。
金炉香尽漏声残，|翦翦轻风阵阵寒。|春色恼人眠不得，|月移花影上栏干。
山村如画里，|小市两三家。|几担白莲藕，|一篱黄菜花。|草沾旗角湿，|柳拂帽檐斜。|津吏逢迎熟，|行人静不哗。
人愁春去少花枝，|我爱园林春晚时。|嘉木阴阴吐新叶，|好风微度绿参差。
二月二日新雨晴，|草芽菜甲一时生。|轻衫细马春年少，|十字津头一字行。
出得西湖月尚残，|荷花荡里柳行间。|红香世界清凉国，|行了南山却北山。
滞雨长安夜，|残灯独客愁。|故乡云水地，|归梦不宜秋。
城南小陌又逢春，|只见梅花不见人。|玉骨久成泉下土，|墨痕犹鏁壁间尘。
乱后有谁三径足，|日长如我几人闲。|夕阳尽处春容好，|更赖青云作远山。
人人避暑走如狂，|独有禅师不出房。|可是禅房无热到？|但能心静即身凉。
池塘四五尺深水，|篱落两三般样花。|过客不须频问姓，|读书声里是吾家。
春寒每恨花开早，|春暖何妨花较迟。|休为玉人惊老去，|春寒春暖总相宜。
绿艳闲且静，|红衣浅复深。|花心愁欲断，|春色岂知心？
客雁秋来次第逢，|家书频寄两三封。|夕阳天外云归尽，|乱见青山无数峰。
梅雪争春未肯降，|骚人阁笔费评章。|梅须逊雪三分白，|雪却输梅一段香。
人老家何在，|龙眠雨未惊。|酒船回太白，|稚子候渊明。|幸与登仙郭，|同依坐啸成。|小楼看月上，|剧饮到参横。
钟鼓江南岸，|归来梦自惊。|浮云世事改，|孤月此心明。|雨已倾盆落，|诗仍翻水成。|二江争送客，|木杪看桥横。
向来鹰祭鸟，|渐觉白藏深。|叶下空惊吹，|天高不见心。|气收禾黍熟，|风静草虫吟。|缓酌樽中酒，|容调膝上琴。
昼出耘田夜绩麻，|村庄儿女各当家。|童孙未解供耕织，|也傍桑阴学种瓜。
梅子金黄杏子肥，|麦花雪白菜花稀。|日长篱落无人过，|惟有蜻蜓蛱蝶飞。
锄禾日当午，|汗滴禾下土。|谁知盘中餐，|粒粒皆辛苦。
春种一粒粟，|秋收万颗子。|四海无闲田，|农夫犹饿死。
系门前柳影兰舟，|烟满吟蓑，|风漾闲钩。|石上云生，|山间树老，|桥外霞收。|玩青史低头袖手，|问红尘缄口回头。|醉月悠悠，|漱石休休，|水可陶情，|花可融愁。
月到天心处，|风来水面时。|一般清意味，|料得少人知。
千载朱弦无此悲，|欲弹孤绝鬼神疑。|故人舍我归黄壤，|流水高山心自知。
九曲黄河万里沙，|浪淘风簸自天涯。|如今直上银河去，|同到牵牛织女家。
黄鹤楼前日欲低，|汉阳城树乱乌啼。|孤舟夜泊东游客，|恨杀长江不向西。
手卷真珠上玉钩，|依前春恨锁重楼。|风里落花谁是主？|思悠悠。|青鸟不传云外信，|丁香空结雨中愁。|回首绿波三楚暮，|接天流。
去国登兹楼，|怀归伤暮秋。|天长落日远，|水净寒波流。|秦云起岭树，|胡雁飞沙洲。|苍苍几万里，|目极令人愁。
秦中花鸟已应阑，|塞外风沙犹自寒。|夜听胡笳折杨柳，|教人意气忆长安。
关东有义士，|兴兵讨群凶。|初期会盟津，|乃心在咸阳。|军合力不齐，|踌躇而雁行。|势利使人争，|嗣还自相戕。|淮南弟称号，|刻玺于北方。|铠甲生虮虱，|万姓以死亡。|白骨露於野，|千里无鸡鸣。|生民百遗一，|念之断人肠。
西京乱无象，|豺虎方遘患。|复弃中国去，|委身适荆蛮。|亲戚对我悲，|朋友相追攀。|出门无所见，|白骨蔽平原。|路有饥妇人，|抱子弃草间。|顾闻号泣声，|挥涕独不还。|“未知身死处，|何能两相完？”|驱马弃之去，|不忍听此言。|南登霸陵岸，|回首望长安，|悟彼下泉人，|喟然伤心肝。
江南仲夏天，|时雨下如川。|卢桔垂金弹，|甘蕉吐白莲。
人皆苦炎热，|我爱夏日长。|熏风自南来，|殿阁生微凉。
炎威天气日偏长，|汗湿轻罗倚画窗。|蜂蝶不知春已去，|又衔花瓣到兰房。
梅子青，梅子黄，|菜肥麦熟养蚕忙。|山僧过岭看茶老，|村女当垆煮酒香。
水窗低傍画栏开，|枕簟萧疏玉漏催。|一夜雨声惊到梦，|万荷叶上送秋来。
秦王扫六合，|虎视何雄哉。|挥剑决浮云，|诸侯尽西来。
西登香炉峰，|南见瀑布水。|挂流三百丈，|喷壑数十里。|欻如飞电来，|隐若白虹起。|初惊河汉落，|半洒云天里。|仰观势转雄，|壮哉造化功。|海风吹不断，|江月照还空。|空中乱潈射，|左右洗青壁。|飞珠散轻霞，|流沫沸穹石。|而我乐名山，|对之心益闲。|无论漱琼液，|还得洗尘颜。|且谐宿所好，|永愿辞人间。
偶步西廊下，|幽兰一朵开。|是谁先报信，|便有蜜蜂来。
条山苍，|河水黄。|浪波沄沄去，|松柏在高冈。
上苑桃花朝日明，|兰闺艳妾动春情。|井上新桃偷面色，|檐边嫩柳学身轻。|花中来去看舞蝶，|树上长短听啼莺。|林下何须远借问，|出众风流旧有名。
绍熙又见四番春，|春日春盘节物新。|独酌三杯愁对影，|例添一岁老催人。|菊芽冒土如争出，|柳色摇村已渐匀。|身是兰亭山下客，|未容逸少擅清真。
春日春盘细生菜，|忽忆两京梅发时。|盘出高门行白玉，|菜传纤手送青丝。|巫峡寒江那对眼，|杜陵远客不胜悲。|此身未知归定处，|呼儿觅纸一题诗。
义公习禅寂，|结宇依空林。|户外一峰秀，|阶前众壑深。|夕阳连雨足，|空翠落庭阴。|看取莲花净，|应知不染心。
长夜难明赤县天，|百年魔怪舞翩跹，|人民五亿不团圆。|一唱雄鸡天下白，|万方乐奏有于阗，|诗人兴会更无前。
客自长安来，|还归长安去。|狂风吹我心，|西挂咸阳树。|此情不可道，|此别何时遇。|望望不见君，|连山起烟雾。
新筑场泥镜面平，|家家打稻趁霜晴。|笑歌声里轻雷动，|一夜连枷响到明。
花面丫头十三四，|春来绰约向人时。|终须买取名春草，|处处将行步步随。
江南孟夏天，|慈竹笋如编。|蜃气为楼阁，|蛙声作管弦。
客从东方来，|衣上灞陵雨。|问客何为来，|采山因买斧。|冥冥花正开，|飏飏燕新乳。|昨别今已春，|鬓丝生几缕。
北风卷地白草折，|胡天八月即飞雪。|忽如一夜春风来，|千树万树梨花开。|散入珠帘湿罗幕，|狐裘不暖锦衾薄。|将军角弓不得控，|都护铁衣冷难着。|瀚海阑干百丈冰，|愁云惨淡万里凝。|中军置酒饮归客，|胡琴琵琶与羌笛。|纷纷暮雪下辕门，|风掣红旗冻不翻。|轮台东门送君去，|去时雪满天山路。|山回路转不见君，|雪上空留马行处。
长安回望绣成堆，|山顶千门次第开。|一骑红尘妃子笑，|无人知是荔枝来。
青海长云暗雪山，|孤城遥望玉门关。|黄沙百战穿金甲，|不破楼兰终不还。
游蕲水清泉寺，|寺临兰溪，|溪水西流。|山下兰芽短浸溪，|松间沙路净无泥。|萧萧暮雨子规啼。|谁道人生无再少？|门前流水尚能西！|休将白发唱黄鸡。
离离原上草，|一岁一枯荣。|野火烧不尽，|春风吹又生。
小时不识月，|呼作白玉盘。|又疑瑶台镜，|飞在青云端。
其一|半亩方塘一鉴开，|天光云影共徘徊。|问渠那得清如许？|为有源头活水来。|其二|昨夜江边春水生，|蒙冲巨舰一毛轻。|向来枉费推移力，|此日中流自在行。
红军不怕远征难，|万水千山只等闲。|五岭逶迤腾细浪，|乌蒙磅礴走泥丸。|金沙水拍云崖暖，|大渡桥横铁索寒。|更喜岷山千里雪，|三军过后尽开颜。
青海长云暗雪山，|孤城遥望玉门关。|黄沙百战穿金甲，|不破楼兰终不还。
无情未必真豪杰，|怜子如何不丈夫。|知否兴风狂啸者，|回眸时看小於菟？
经年尘土满征衣，|特特寻芳上翠微。|好水好山看不足，|马蹄催趁月明归。
宫衣亦有名，|端午被恩荣。|细葛含风软，|香罗叠雪轻。|自天题处湿，|当暑著来清。|意内称长短，|终身荷圣情。
虎符缠臂，|佳节又端午。|门前艾蒲青翠，|天淡纸鸢舞。|粽叶香飘十里，|对酒携樽俎。|龙舟争渡，|助威呐喊，|凭吊祭江诵君赋。|感叹怀王昏聩，|悲戚秦吞楚。|异客垂涕淫淫，|鬓白知几许。|朝夕新亭对泣，|泪竭陵阳处。|汨罗江渚，|湘累已逝，|惟有万千断肠句。
古人云此水，|一歃怀千金。|试使夷齐饮，|终当不易心。
兰草已成行，|山中意味长。|坚贞还自抱，|何事斗群芳。
漾漾带山光，|澄澄倒林影。|那知石上喧，|却忆山中静。
江旷春潮白，|山长晓岫青。|他乡临睨极，|花柳映边亭。
小浦闻鱼跃，|横林待鹤归。|闲云不成雨，|故傍碧山飞。
雨过山洗容，|云来山入梦。|云雨自往来，|青山原不动。
踏阁攀林恨不同，|楚云沧海思无穷。|数家砧杵秋山下，|一郡荆榛寒雨中。
白玉堂前一树梅，|为谁零落为谁开。|唯有春风最相惜，|一年一度一归来。
莫羡檐前柳，|春风独早归。|阳和次第发，|桃李更芳菲。
春山春水流，|曲折方屡渡。|荒乘不知疲，|行到水穷处。|依然旧童子，|要予竹西去。|归时始觉远，|草蔓已多露。
江涵秋影雁初飞，|与客携壶上翠微。|尘世难逢开口笑，|菊花须插满头归。|但将酩酊酬佳节，|不用登临恨落晖。|古往今来只如此，|牛山何必独沾衣？
风吹一片叶，|万物已惊秋。|独夜他乡泪，|年年为客愁。|别离何处尽，|摇落几时休。|不及磻溪叟，|身闲长自由。
雨暗苍江晚未晴，|井梧翻叶动秋声。|楼头夜半风吹断，|月在浮云浅处明。
萧娘脸薄难胜泪，|桃叶眉头易觉愁。|天下三分明月夜，|二分无赖是扬州。
一片春愁待酒浇。|江上舟摇，|楼上帘招。|秋娘渡与泰娘桥，|风又飘飘，|雨又萧萧。|何日归家洗客袍？|银字笙调，|心字香烧。|流光容易把人抛，|红了樱桃，|绿了芭蕉。
画堂晨起，|来报雪花坠。|高卷帘栊看佳瑞，|皓色远迷庭砌。|盛气光引炉烟，|素草寒生玉佩。|应是天仙狂醉，|乱把白云揉碎。
春草青青万里馀，|边城落日见离居。|情知海上三年别，|不寄云间一纸书。
去岁辞巢别近邻，|今来空讶草堂新。|花开对语应相问，|不是村中旧主人。
百感中来不自由，|角声孤起夕阳楼。|碧山终日思无尽，|芳草何年恨即休。|睫在眼前长不见，|道非身外更何求。|谁人得似张公子，|千首诗轻万户侯。
红丝穿露珠帘冷，|百尺哑哑下纤绠。|远翠愁山入卧屏，|两重云母空烘影。|凉簪坠发春眠重，|玉兔煴香柳如梦。|锦叠空床委堕红，|飔飔扫尾双金凤。|蜂喧蝶驻俱悠扬，|柳拂赤阑纤草长。|觉后梨花委平绿，|春风和雨吹池塘。
高亭林表迥嵯峨，|独坐秋宵不寝多。|玉兔玉人歌里出，|白云难似莫相和。
揽镜晓风清，|双蛾岂画成。|簪花初欲罢，|柳外正莺声。
雨后烟景绿，|晴天散馀霞。|东风随春归，|发我枝上花。|花落时欲暮，|见此令人嗟。|愿游名山去，|学道飞丹砂。
积雨晦空曲，|平沙灭浮彩。|辋水去悠悠，|南山复何在？
淼淼寒流广，|苍苍秋雨晦。|君问终南山，|心知白云外。
山近月远觉月小，|便道此山大于月。|若有人眼大如天，|当见山高月更阔。
李核垂腰祝饐，|粽丝系臂扶羸。|节物竞随乡俗，|老翁闲伴儿嬉。
石鼎声中朝暮，|纸窗影下寒温。|踰年不与庙祭，|敢云孝子慈孙。
白发将军亦壮哉，|西京昨夜捷书来。|胡儿敢作千年计，|天意宁知一日回。|列圣仁恩深雨露，|中兴赦令疾风雷。|悬知寒食朝陵使，|驿路梨花处处开。
清明正是落花时，|百舌声中折一枝。|恼杀东风太无赖，|公然来我手中吹。
洛阳三月飞胡沙，|洛阳城中人怨嗟。|天津流水波赤血，|白骨相撑如乱麻。|我亦东奔向吴国，|浮云四塞道路赊。|东方日出啼早鸦，|城门人开扫落花。|梧桐杨柳拂金井，|来醉扶风豪士家。|扶风豪士天下奇，|意气相倾山可移。|作人不倚将军势，|饮酒岂顾尚书期。|雕盘绮食会众客，|吴歌赵舞香风吹。|原尝春陵六国时，|开心写意君所知。|堂中各有三千士，|明日报恩知是谁。|抚长剑，|一扬眉，|清水白石何离离。|脱吾帽，|向君笑。|饮君酒，|为君吟。|张良未逐赤松去，|桥边黄石知我心。
若耶溪边采莲女，|笑隔荷花共人语。|日照新妆水底明，|风飘香袂空中举。|岸上谁家游冶郎，|三三五五映垂杨。|紫骝嘶入落花去，|见此踟蹰空断肠。
稽山罢雾郁嵯峨，|镜水无风也自波。|莫言春度芳菲尽，|别有中流采芰荷。
三鸟别王母，|衔书来见过。|肠断若剪弦，|其如愁思何。|遥知玉窗里，|纤手弄云和。|奏曲有深意，|青松交女萝。|写水山井中，|同泉岂殊波。|秦心与楚恨，|皎皎为谁多。
青楼何所在，|乃在碧云中。|宝镜挂秋水，|罗衣轻春风。|新妆坐落日，|怅望金屏空。|念此送短书，|愿因双飞鸿。
本作一行书，|殷勤道相忆。|一行复一行，|满纸情何极。|瑶台有黄鹤，|为报青楼人。|朱颜凋落尽，|白发一何新。|自知未应还，|离居经三春。|桃李今若为，|当窗发光彩。|莫使香风飘，|留与红芳待。
玉箸落春镜，|坐愁湖阳水。|闻与阴丽华，|风烟接邻里。|青春已复过，|白日忽相催。|但恐荷花晚，|令人意已摧。|相思不惜梦，|日夜向阳台。
远忆巫山阳，|花明渌江暖。|踌躇未得往，|泪向南云满。|春风复无情，|吹我梦魂断。|不见眼中人，|天长音信短。
阳台隔楚水，|春草生黄河。|相思无日夜，|浩荡若流波。|流波向海去，|欲见终无因。|遥将一点泪，|远寄如花人。
妾在舂陵东，|君居汉江岛。|一日望花光，|往来成白道。|一为云雨别，|此地生秋草。|秋草秋蛾飞，|相思愁落晖。|何由一相见，|灭烛解罗衣。
忆昨东园桃李红碧枝，|与君此时初别离。|金瓶落井无消息，|令人行叹复坐思。|坐思行叹成楚越，|春风玉颜畏销歇。|碧窗纷纷下落花，|青楼寂寂空明月。|两不见，|但相思。|空留锦字表心素，|至今缄愁不忍窥。
长短春草绿，|缘阶如有情。|卷施心独苦，|抽却死还生。|睹物知妾意，|希君种后庭。|闲时当采掇，|念此莫相轻。
鲁缟如玉霜，|笔题月氏书。|寄书白鹦鹉，|西海慰离居。|行数虽不多，|字字有委曲。|天末如见之，|开缄泪相续。|泪尽恨转深，|千里同此心。|相思千万里，|一书值千金。
爱君芙蓉婵娟之艳色，|色可餐兮难再得。|怜君冰玉清迥之明心，|情不极兮意已深。|朝共琅玕之绮食，|夜同鸳鸯之锦衾。|恩情婉娈忽为别，|使人莫错乱愁心。|乱愁心，|涕如雪。|寒灯厌梦魂欲绝，|觉来相思生白发。|盈盈汉水若可越，|可惜凌波步罗袜。|美人美人兮归去来，|莫作朝云暮雨兮飞阳台。
红叶醉秋色，|碧溪弹夜弦。|佳期不可再，|风雨杳如年。
梁王昔全盛，|宾客复多才。|悠悠一千年，|陈迹唯高台。|寂寞向秋草，|悲风千里来。
朝临孟诸上，|忽见芒砀间。|赤帝终已矣，|白云长不还。|时清更何有，|禾黍遍空山。
景公德何广，|临变莫能欺。|三请皆不忍，|妖星终自移。|君心本如此，|天道岂无知。
梁苑白日暮，|梁山秋草时。|君王不可见，|修竹令人悲。|九月桑叶尽，|寒风鸣树枝。
登高临旧国，|怀古对穷秋。|落日鸿雁度，|寒城砧杵愁。|昔贤不复有，|行矣莫淹留。
出门望终古，|独立悲且歌。|忆昔鲁仲尼，|凄凄此经过。|众人不可向，|伐树将如何。
逍遥漆园吏，|冥没不知年。|世事浮云外，|闲居大道边。|古来同一马，|今我亦忘筌。
五霸递征伐，|宋人无战功。|解围幸奇说，|易子伤吾衷。|唯见卢门外，|萧条多转蓬。
常爱宓子贱，|鸣琴能自亲。|邑中静无事，|岂不由其身。|何意千年后，|寂寞无此人。
阏伯去已久，|高丘临道傍。|人皆有兄弟，|尔独为参商。|终古犹如此。|而今安可量。
昔日京华去，|知君才望新。|应犹作赋好，|莫叹在官贫。|且复伤远别，|不然愁此身。|清风几万里，|江上一归人。
春风东来忽相过，|金樽渌酒生微波。|落花纷纷稍觉多，|美人欲醉朱颜酡。|青轩桃李能几何，|流光欺人忽蹉跎。|君起舞，|日西夕。|当年意气不肯倾，|白发如丝叹何益。
琴奏龙门之绿桐，|玉壶美酒清若空。|催弦拂柱与君饮，|看朱成碧颜始红。|胡姬貌如花，|当垆笑春风。|笑春风，|舞罗衣，|君今不醉欲安归。
生者为过客，|死者为归人。|天地一逆旅，|同悲万古尘。|月兔空捣药，|扶桑已成薪。|白骨寂无言，|青松岂知春。|前后更叹息，|浮荣安足珍。
永王正月东出师，|天子遥分龙虎旗。|楼船一举风波静，|江汉翻为雁鹜池。
三川北虏乱如麻，|四海南奔似永嘉。|但用东山谢安石，|为君谈笑静胡沙。
雷鼓嘈嘈喧武昌，|云旗猎猎过寻阳。|秋毫不犯三吴悦，|春日遥看五色光。
龙蟠虎踞帝王州，|帝子金陵访古丘。|春风试暖昭阳殿，|明月还过鳷鹊楼。
二帝巡游俱未回，|五陵松柏使人哀。|诸侯不救河南地，|更喜贤王远道来。
丹阳北固是吴关，|画出楼台云水间。|千岩烽火连沧海，|两岸旌旗绕碧山。
王出三山按五湖，|楼船跨海次陪都。|战舰森森罗虎士，|征帆一一引龙驹。
长风挂席势难回，|海动山倾古月摧。|君看帝子浮江日，|何似龙骧出峡来。
祖龙浮海不成桥，|汉武寻阳空射蛟。|我王楼舰轻秦汉，|却似文皇欲渡辽。
帝宠贤王入楚关，|扫清江汉始应还。|初从云梦开朱邸，|更取金陵作小山。
试借君王玉马鞭，|指挥戎虏坐琼筵。|南风一扫胡尘静，|西入长安到日边。
杀气凝不流，|风悲日彩寒。|浮埃起四远，|游子弥不欢。|依然宿扶风，|沽酒聊自宽。|寸心亦未理，|长铗谁能弹。|主人就我饮，|对我还慨叹。|便泣数行泪，|因歌行路难。|十五役边地，|三回讨楼兰。|连年不解甲，|积日无所餐。|将军降匈奴，|国使没桑乾。|去时三十万，|独自还长安。|不信沙场苦，|君看刀箭瘢。|乡亲悉零落，|冢墓亦摧残。|仰攀青松枝，|恸绝伤心肝。|禽兽悲不去，|路傍谁忍看。|幸逢休明代，|寰宇静波澜。|老马思伏枥，|长鸣力已殚。|少年兴运会，|何事发悲端。|天子初封禅，|贤良刷羽翰。|三边悉如此，|否泰亦须观。
二十解书剑，|西游长安城。|举头望君门，|屈指取公卿。|国风冲融迈三五，|朝廷欢乐弥寰宇。|白璧皆言赐近臣，|布衣不得干明主。|归来洛阳无负郭，|东过梁宋非吾土。|兔苑为农岁不登，|雁池垂钓心长苦。|世人遇我同众人，|唯君于我最相亲。|且喜百年有交态，|未尝一日辞家贫。|弹棋击筑白日晚，|纵酒高歌杨柳春。|欢娱未尽分散去，|使我惆怅惊心神。|丈夫不作儿女别，|临岐涕泪沾衣巾。
尔从咸阳来，|问我何劳苦。|沐猴而冠不足言，|身骑土牛滞东鲁。|沈弟欲行凝弟留，|孤飞一雁秦云秋。|坐来黄叶落四五，|北斗已挂西城楼。|丝桐感人弦亦绝，|满堂送君皆惜别。|卷帘见月清兴来，|疑是山阴夜中雪。|明日斗酒别，|惆怅清路尘。|遥望长安日，|不见长安人。|长安宫阙九天上，|此地曾经为近臣。|一朝复一朝，|发白心不改。|屈原憔悴滞江潭，|亭伯流离放辽海。|折翮翻飞随转蓬，|闻弦坠虚下霜空。|圣朝久弃青云士，|他日谁怜张长公。
水国秋风夜，|殊非远别时。|长安如梦里，|何日是归期。
长安少年游侠客，|夜上戍楼看太白。|陇头明月迥临关，|陇上行人夜吹笛。|关西老将不胜愁，|驻马听之双泪流。|身经大小百余战，|麾下偏裨万户侯。|苏武才为典属国，|节旄落尽海西头。
六翮飘飖私自怜，|一离京洛十余年。|丈夫贫贱应未足，|今日相逢无酒钱。
积雪与天迥，|屯军连塞愁。|谁知此行迈，|不为觅封侯。
花枝缺处青楼开，|艳歌一曲酒一杯。|美人劝我急行乐，|自古朱颜不再来。|君不见外州客，|长安道，|一回来，|一回老。
月寒江清夜沉沉，|美人一笑千黄金。|垂罗舞縠扬哀音。|郢中白雪且莫吟，|子夜吴歌动君心。|动君心，|冀君赏。|愿作天池双鸳鸯，|一朝飞去青云上。
谁道泰山高，|下却鲁连节。|谁云秦军众，|摧却鲁连舌。|独立天地间，|清风洒兰雪。|夫子还倜傥，|攻文继前烈。|错落石上松，|无为秋霜折。|赠言镂宝刀，|千岁庶不灭。
欲寻轩槛列清尊，|江上烟云向晚昏。|须倩东风吹散雨，|明朝却待入华园。
花萼楼前雨露新，|长安城里太平人。|龙衔火树千灯艳，|鸡踏莲花万岁春。|帝宫三五戏春台，|行雨流风莫妒来。|西域灯轮千影合，|东华金阙万重开。
忆昔洛阳董糟丘，|为余天津桥南造酒楼。|黄金白璧买歌笑，|一醉累月轻王侯。|海内贤豪青云客，|就中与君心莫逆。|回山转海不作难，|倾情倒意无所惜。|我向淮南攀桂枝，|君留洛北愁梦思。|不忍别，|还相随。|相随迢迢访仙城，|三十六曲水回萦。|一溪初入千花明，|万壑度尽松风声。|银鞍金络到平地，|汉东太守来相迎。|紫阳之真人，|邀我吹玉笙。|餐霞楼上动仙乐，|嘈然宛似鸾凤鸣。|袖长管催欲轻举，|汉东太守醉起舞。|手持锦袍覆我身，|我醉横眠枕其股。|当筵意气凌九霄，|星离雨散不终朝，|分飞楚关山水遥。|余既还山寻故巢，|君亦归家渡渭桥。|君家严君勇貔虎，|作尹并州遏戎虏。|五月相呼渡太行，|摧轮不道羊肠苦。|行来北凉岁月深，|感君贵义轻黄金。|琼杯绮食青玉案，|使我醉饱无归心。|时时出向城西曲，|晋祠流水如碧玉。|浮舟弄水箫鼓鸣，|微波龙鳞莎草绿。|兴来携妓恣经过，|其若杨花似雪何！|红妆欲醉宜斜日，|百尺清潭写翠娥。|翠娥婵娟初月辉，|美人更唱舞罗衣。|清风吹歌入空去，|歌曲自绕行云飞。|此时行乐难再遇，|西游因献《长杨赋》。|北阙青云不可期，|东山白首还归去。|渭桥南头一遇君，|酂台之北又离群。|问余别恨今多少，|落花春暮争纷纷。|言亦不可尽，|情亦不可及。|呼儿长跪缄此辞，|寄君千里遥相忆。
曾栽杨柳江南岸，|一别江南两度春。|遥忆青青江岸上，|不知攀折是何人。
家园好在尚留秦，|耻作明时失路人。|恐逢故里莺花笑，|且向长安度一春。
远看山有色，近听水无声。春去花还在，人来鸟不惊。
床前明月光，疑是地上霜。举头望明月，低头思故乡。
春眠不觉晓，处处闻啼鸟。夜来风雨声，花落知多少。
草长鹭飞二月天，拂堤杨柳醉春烟。儿童散学归来早，忙趁东风放纸鸢。
牧童骑黄牛，歌声振林樾。意欲捕鸣蝉，忽然闭口立。
泉眼无声惜细流，树阴照水爱晴柔。小荷才露尖尖角，早有蜻蜓立上头。
荷尽已无擎雨盖，菊残犹有傲霜枝。一年好景君须记，最是橙黄橘绿时。
远上寒山石径斜，白云深处有人家。停车坐爱枫林晚，霜叶红于二月花。
少小离家老大回，乡音无改鬓毛衰。儿童相见不相识，笑问客从何处来。
李白乘舟将欲行，忽闻岸上踏歌声。桃花潭水深千尺，不及汪伦送我情。
离离原上草，一岁一枯荣。野火烧不尽，春风吹又生。
篱落疏疏一径深，树头花落未成阴。儿童急走追黄蝶，飞入菜花无处寻。
日照香炉生紫烟，遥看瀑布挂前川。飞流直下三千尺，疑是银河落九天。
两个黄鹏鸣翠柳，一行白鹭上青天。窗含西岭千秋雪，门泊东吴万里船。
萧萧梧叶送寒声，江上秋风动客情。知有儿童挑促织，夜深篱落一灯明。
独在异乡为异客，每逢佳节倍思亲。遥知兄弟登高处，遍插架英少一人。
天门中断楚江开，碧水东流至此回。两岸青山相对出，孤帆一片日边来。
水光激滟睛方好，山色空蒙雨亦奇。欲把西湖比西子，淡妆浓抹总相宜。
碧玉妆成一树高，万条垂下绿丝缘。不知细叶谁裁出，二月春风似剪刀。
胜日寻芳泗水滨，无边光景一时新。等闲识得东风面，万紫千红总是春。
七夕今宵看碧霄，牵牛织女渡河桥。家家乞巧望秋月，穿尽红丝几万条。
云母屏风烛影深，长河渐落晓星沉。嫦娥应悔偷灵药，碧海青天夜夜心。
横看成岭侧成峰，远近高低各不同。不识庐山真面目，只缘身在此山中。
莫笑农家腊酒浑，丰年留客足鸡豚。山重水复疑无路，柳暗花明又一村。
故人西辞黄鹤楼，烟花三月下扬州。孤帆远影碧空尽，唯见长江天际流。
渭城朝雨泡轻尘，客舍青青柳色新。劝君更尽一杯酒，西出阳关无故人。
众鸟高飞尽，振云独去闲。相看两不厌，只有敬亭山。
湖光秋月两相和，潭面无风镜未磨。遥望洞庭山水色，白银盘里一青螺。
江南好，风景旧曾谙。日出江花红胜火，春来江水绿如蓝。能不忆江南?
西塞山前白鹭飞，桃花流水蟹鱼肥。青窖笠，绿袁衣，斜风细雨不须归。
绿遍山原白满川，子规声里雨如烟。乡村四月闲人少，才了蚕桑又插田。
昼出耘田夜绩麻，村庄儿女各当家。童孙未解供耕织，也傍桑阴学种瓜。
京口瓜洲一水间，钟山只隔数重山。春风又绿江南岸，明月何时照我还?
洛阳城里见秋风，欲作家书意万重。复恐匆匆说不尽，行人临发又开封。
山一程，水一程，身向榆关那畔行，夜深千帐灯。风一更，雪一更，聒碎乡心梦不成，故园无此声。
草铺横野六七里，笛弄晚风三四声。归来饱饭黄昏后，不脱蓑衣卧月明。
一叶渔船两小童，收筒停樟坐船中。怪生无雨都张伞，不是迹头是使风。
茅檐低小，溪上青青草。醉里吴音相媚好，白发谁家翁媪?大儿锄豆溪东，中儿正织鸡笼。最喜小儿无赖，溪头卧剥莲蓬。
昔我往矣,杨柳依依。今我来思，雨雪霏霏。
好雨知时节，当春乃发生。随风潜入夜，润物细无声。野径云俱黑，江船火独明。晓看红湿处 ，花重锦官城。
明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪桥忽见。
孤村落日残霞，轻烟老树寒鸦，一点飞鸿影下。青山绿水，白草红叶黄花。
爆竹声中一岁除，春风送暖人屠苏。千门万户瞳瞳日，总把新桃换旧符。
玉颗珊珊下月轮，殿前拾得露华新。至今不会天中事，应是嫦娥掷与人。
煮豆持作羹，漉救以为汁。其在釜下燃，豆在釜中泣。本自同根生，相煎何太急?
人闲桂花落，夜静春山空。月出惊山鸟，时鸣春润中。
寒雨连江夜入吴，平明送客楚山孤。洛阳亲友如相问，一片冰心在玉壶。
黄四娘家花满蹊，千朵万朵压枝低。留连戏蝶时时舞，自在娇莺恰恰啼。
千锤万凿出深山，烈火焚烧若等闲。粉骨碎身全不怕，要留清白在人间。
咬定青山不放松，立根原在破岩中。千磨万击还坚劲，任尔东西南北凤。
剑外忽传收蓟北，初闻涕泪满衣裳。却看妻子愁何在，漫卷诗书喜欲狂，白日放歌须纵酒,青春作伴好还乡。即从巴峡穿巫峡，便下襄阳向洛阳。
九州生气恃风雷，万马齐暗究可哀。我劝天公重抖擞，不拘一格降人才。
山下兰芽短浸溪，松间沙路净无泥。潇潇暮雨子规啼。谁道人生无再少?门前流水尚能西!休将白发唱黄鸡。
水是眼波横，山是眉峰聚。欲问行人去那边?眉眼盈盈处。才始送春归，又送君归去。若到江南赶上春，千万和春住
杨柳绿千里，春风暖万家
黄莺鸣翠柳，紫燕剪春风。
春风放胆来梳柳，夜雨瞒人去润花
春风一拂千山绿，南燕双归万户春。
花要叶扶，人要人帮。
赠人玫瑰，手有余香。
诚心能叫石头落泪，实意能叫枯木发芽。
帮助别人的人，能得到别人的帮助。
知识是我们飞向天空的翅膀
思考可以构成一座桥，让我们通向新知识。
天才是百分之一的灵感加上百分之九十九的汗水
科学的未来，只能属于勤奋而又谦虚的年轻一代。
春雨惊春清谷天，夏满芒夏暑相连，秋处露秋寒霜降，冬雪雪冬小大寒。
聪明在于学习，天才在于积累。
世上无难事，只要肯登攀。
为中华之崛起而读书。
书籍是人类进步的阶梯。
任何成就都是刻苦劳动的结果。
天对地，雨对风，大陆对长空。山花对海树，赤日对苍穹。
秋月白，晚霞红，水绕对云横。雨中山果落，灯下草虫鸣。
正月菠菜才吐绿，二月裁下羊角葱；三月韭菜长得旺，四月竹笋雨后生；五月黄瓜大街卖，六月葫芦弯似弓；九月柿子红似火，十月萝卜上秤称；七月茄子头朝下，八月辣椒个个红；冬月白菜家家有，腊月蒜苗正泛青。
温故而知新。三人行，必有我师焉。学而时习之，不亦说乎? 知之为知之，不知为不知，是知也。
明月松间照，清泉石上流。
江碧鸟逾白，山青花欲燃。
千里驾啼绿映红，水村山郭酒旗风。
山重水复疑无路，柳暗花明又一村。
水南水北重重柳，山前山后处处梅。
千里之行，始于足下。百尺竿头，更进一步。耳听为虚，眼见为实。人无完人，金无足赤。
人之初，性本善。性相近，习相远。子不学，非所宜。幼不学，老何为。玉不琢，不成器。人不学，不知义。为人子，方少时。亲师友，习礼仪。
万壑树参天，千山响杜鹃。
漠漠水田飞白鹭，阴阴夏木黄鹏。
雨里鸡鸣一两家，竹溪村路板桥斜。
穿花峡蝶深深见，点水蜻蜓款款飞。
池上碧苔三四点，叶底黄鹏一两声。
绳在细处断，冰在薄处裂。
亲身下河知深浅，亲口尝梨知酸甜。
莫看江面平如镜，要看水底万丈深。
花盆里长不出苍松，鸟笼里飞不出雄鹰。
日日行，不怕千万里;常常做，不怕千万事。
少壮不努力，老大徒伤悲。花有重开日，人无再少年。
一日之计在于晨，一年之计在于春。
黑发不知勤学早，白首方悔读书迟。
日落胭脂红，无雨必有风。
今夜露水重，明天太阳红。
夜里星光明，明朝依旧晴。
有雨山戴帽，无雨山没腰。
海内存知己，天涯若比邻。
海上生明月，天涯共此时。
岁寒知松柏，患难见真情。
久早逢甘雨，他乡遇故知。
八仙过海--各显神通
孙悟空大闹天宫--慌了神
张飞穿针--粗中有细
姜太公钓鱼--愿者上钩
韩信点兵--多多益善
包公断案--铁面无私
正月梅花香又香，二月兰花盆里装，三月桃花连十里，四月蔷薇靠短墙，五月石榴红似火，六月荷花满池塘，七月栀子头上戴，八月丹桂满枝黄，九月菊花初开放，十月芙蓉正上妆，冬月水仙供上案，腊月腊梅雪里藏。
一径竹阴云满地，半帘花影月笼纱。
树红树碧高低影，烟淡烟浓远近秋。
四面荷花三面柳，一城山色半城湖。
清风明月本无价，近水遥山皆有情。
有志者事竟成。
莫以善小而不为，莫以恶小而为之。
业精于勤，荒于嬉:行成于思，毁于随。
靠年不重来，一日难再晨。及时当勉励，岁月不待人。
没有大胆的猜测就做不出伟大的发现。
在新的科学宫里，胜利属于新型的勇敢的人，他们有大胆的科学幻想，心里燃烧着探求新事物的热情。
既异想天开，又实事求是，这是科学工作者特有的风格，让我们在无穷的宇宙长河中去探索无穷的真理吧。
大漠孤烟直，长河落日圆。
几行红叶树，无数夕阳山。
落木千山天远大，澄江一道月分明。
浮天水送无穷树，带雨云埋一半山。
春江潮水连海平，海上明月共潮生。
言必行，行必果。
与朋友交，言而有信。
己所不欲，勿施于人。
精诚所加，金石为开。
爱人者，人恒爱之;敬人者，人恒敬之。
老吾老，以及人之老;幼吾幼，以及人之幼。
清明前后，种瓜点豆。朝霞不出门，晚霞行千里。天上鱼鳞斑，晒谷不用翻。鸡迟宿，鸭欢叫，风雨不久到。蚂蚊搬家蛇过道，明日必有大雨到。春雾风，夏雾晴，秋雾阴，冬雾雪。
人的生命是有限的，可是，为人民服务是无限的。我要把有限的生命，投入到无限的为人民服务之中去。
我的一生始终保持着这样一个信念，生命的意义在于付出，在于给予，而不是接受，也不是在于争取。
对于我来说，生命的意义在于设身处地替人着想，忧他人之忧，乐他人之乐。
采菊东篱下，悠然见南山。
人闲桂花落，夜静春山空。
竹外桃花三两枝，春江水暖鸭先知。
黄梅时节家家雨，青草池塘处处蛙。
鹅湖山下稻梁肥，豚栅鸡栖半掩扉。
独出前门望野田，月明养麦花如当。
水滴石穿--非一日之功
早开的红梅--支独秀
砌墙的石头--后来居上
关羽失荆州--骄兵必败
王羲之写字--入木三分
周瑜打黄盖--一个愿打，一个愿挨
一日无书，百事荒芜。
读书破万卷，下笔如有神。
书犹药也，善读之可以医愚。
读书有三到，谓心到、眼到、口到。
悠悠天宇旷，切切故乡情。
浮云终日行，游子久不至。
落叶他乡树，寒灯独夜人。
明月有情应识我，年年相见在他乡。
家在梦中何日到，春生江上几人还?
江南几度梅花发，人在天涯鬓已斑。
春风能解冻，和煦催耕种。裙裙微动摇，花气时相送。
夏风草木熏，生机自欣欣。小立池塘侧，荷香隔岸闻。
秋风杂秋雨，夜凉添几许。飕飕不绝声，落叶悠悠舞。
冬风似虎狂，书斋皆掩窗。整日呼呼响，鸟雀尽潜藏。
世上无难事，只怕有心人。
欲要看究竞，处处细留心。
虚心万事能成，自满十事九空。
滴水能把石穿透，万事功到自然成。
兄弟敦和睦，朋友笃诚信。
孝在于质实，不在于饰貌。
爱亲者，不敢恶于人;敬亲者，不敢慢于人。
非淡泊无以明志，非宁静无以致远。
风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在从中笑。
天行健，君子以自强不息。
有志不在年高，无志空长百岁。
莫等闲，白了少年头，空悲切!
少年易老学难成，一寸光阴不可轻。
路曼曼其修远兮，吾将上下而求索。
不积踵步，无以至千里;不积小流，无以成江海。
地满红花红满地，天连碧水碧连天。
一夜五更、半夜二更有半，三秋九月、中秋八月之中。
翠翠红红、处处莺莺燕燕，风风雨雨、年年暮暮朝朝。
楼外青山，山外白云，云飞天外;池边绿树，树边红雨，雨落溪边。
刘关张桃园三结义一-生死之交
孔明借东风--巧用天时
徐底进曹营--一言不发
孙猴子的脸--说变就变
关公赴会--单刀直入
梁山泊的军师---无(吴)用
你若要喜爱你自己的价值，你就得给世界创造价值。
让预言的号角奏鸣!哦，西风啊，如果冬天来了，春天还会远吗?
果实的事业是尊贵的，花的事业是甜美的，但还是让我在默默献身的阴影里做叶的事业吧。
假如生活欺骗了你，不要心焦，也不要烦恼，阴郁的日子里要心平气和，相信吧，那快乐的日子就会来到。
落花不是无情物，化作春泥更护花。
造物无言却有请，每于寒尽觉春生。
今夜偏知春气暖，虫声新透绿窗纱。
此夜曲中闻折柳，何人不起故园情。
卧看满天云不动，不知云与我俱东。
不是花中偏爱菊，此花开尽更无花。
我们爱我们的民族，这是我们自信心的泉源。
我是中国人民的儿子，我深情地爱着我的祖国和人民。
唯有民魂是值得宝贵的，唯有他发扬起来，中国才有真进步。
我爱我的祖国，爱我的人民，离开了她，离开了他们，我就无法生存，更无法修作。
轻诺必寡言。
民无信不立。
不精不诚，不能动人。
诚者，天之道也；诚之者，人之道也。
有所期诺，纤毫必偿；有所期约，时刻不易。
姜待地球就是善待自己。
拯救地球就是拯救未来。
但存方寸地，留与子孙耕。
有限的资源，无限的循环。
珍惜自然资源，共营生命绿色。
横眉冷对千夫指，俯首甘为孺子牛。
其实地上本没有路，走的人多了，也便成了路。
我好像一只牛，吃的是草，挤出来的是奶、血。
时间就是性命，无端的空耗别人的时间，其实是无异于谋财害命的。
只看一个人的著作，结果是不大好的:你就得不到多方面的优点。必须如蜜蜂一样，采过许多花，这才能酿出蜜来。倘若叮在一处，所得就非常有限，枯燥了。
大漠沙如雪，燕山月似钩。何当金络脑，快走踏清秋。
人非生而知之者，孰能无惑?
一鼓作气，再而衰，三而竭。
甘瓜苦蒂，天下物无全美。
种树者必培其根，种德者必养其心。
操千曲而后晓声，观千剑而后识器。
正直是道德之本。
眼泪无法洗去痛哭。
最伟大的见解是最朴实的。
人是为了自己的希望才活着的。
守信是一项财宝，不应该随意虚掷。
使卵石臻于完美的，并非锤的打击，而是水的且歌且舞。
只有那些勇敢镇定的人，才能熬过黑暗，迎来光明。
个人并不是生来要给打败的。 你尽可以消灭他， 可就是打不败他。
读书须用意，|一字值千金。
莫道君行早，|更有早行人。
听君一席话，|胜读十年书。
路遥知马力，|日久见人心。
近水知鱼性，|近山识鸟音。
有山皆图画，|无水不文章。
有意栽花花不发，|无心插柳柳成荫。
良药苦口利于病，|忠言逆耳利于行。
树欲静而风不止，|子欲养而亲不待。
常将有日思无日，莫把无时当有时。
敏而好学，|不耻下问。
不知则问，|不能则学。
读书百遍，|而义自见。
茅檐长扫净无苔，花木成畦手自栽。一水护田将绿绕，两山排闼送春来。桑条索漠楝花繁，风敛余香暗度垣。黄鸟数声残午梦，尚疑身属半山园。
茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。